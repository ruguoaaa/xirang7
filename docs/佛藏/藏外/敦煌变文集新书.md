---
title: 敦煌变文集新书
index: true
icon: editor
order: 45
category:
  - 佛藏
  - 藏外
  - 敦煌变文集新书
---

敦煌变文集新书  

## 目录

敦煌变文集新书引言  

敦煌变文集新书叙例  

卷一  

一、八相押座文  

二、三身押座文  

三、维摩经押座文  

四、温室经讲唱押座文  

五、故圆鉴大师二十四孝押座文  

六、左街僧录大师压座文  

七、押座文（一）  

八、押座文（二）  

九、押座文（三）  

卷二  

一、长兴四年中兴殿应圣节讲经文  

二、双恩记  

三、金刚般若波罗蜜经讲经文  

四、佛说阿弥陀经讲经文（一）  

五、佛说阿弥陀经讲经文（二）  

六、佛说阿弥陀经讲经文（三）  

七、佛说阿弥陀经讲经文（四）  

八、妙法莲华经讲经文（一）  

九、妙法莲华经讲经文（二）  

十、维摩诘经讲经文（一）  

十一、维摩诘经讲经文（二）  

十二、维摩诘经讲经文（三）  

十三、维摩诘经讲经文（四）  

十四、维摩诘经讲经文（五）  

十五、维摩诘经讲经文（六）  

十六、维摩碎金  

十七、维摩诘所说经讲经文  

十八、十吉祥讲经文  

十九、佛说观弥勒菩萨上生兜率天经讲经文  

二十、□常经讲经文  

廿一、父母恩重经讲经文（一）  

廿二、父母恩重经讲经文（二）  

廿三、盂兰盆经讲经文  

卷三  

一、太子成道经一卷  

二、悉达太子修道因缘  

三、太子成道变文（一）  

四、太子成道变文（二）  

五、太子成道变文（三）  

六、太子成道变文（四）  

七、太子成道变文（五）  

八、八相变  

九、破魔变文  

十、降魔变文一卷  

十一、难陀出家缘起  

十二、祇园图记  

卷四  

一、目连缘起  

二、大目干连冥间救母变文并图一卷并序  

三、目连变文  

四、地狱变文  

五、频婆娑罗王后宫彩女功德意供养塔生天因缘变  

六、欢喜国王缘  

七、丑女缘起  

八、不知名变文（一）  

九、不知名变文（二）  

十、不知名变文（三）  

十一、秋吟一本（一）  

十二、秋吟一本（二）  

卷五  

一、伍子胥变文  

二、孟姜女变文  

三、汉将王陵变  

四、李陵变文  

五、苏武李陵执别词  

六、王昭君变文  

七、董永变文  

八、张义潮变文  

附录一  

附录二  

九、张淮深变文  

卷六  

一、舜子变  

二、韩朋赋一卷  

三、秋胡变文  

四、捉季布传文一卷  

五、季布诗咏  

六、前汉刘家太子传  

七、□山远公话  

八、韩擒虎话本  

九、唐太宗入冥记  

十、叶净能诗  

卷七  

一、孔子项托相问书  

附录一　小儿论  

附录二　新编小儿难孔子  

二、晏子赋  

三、燕子赋（一）  

四、燕子赋（二）  

五、茶酒论一卷并序  

六、下女〔夫〕词一本  

七、四兽因缘  

八、齖□书一卷  

九、百鸟名君臣仪仗  

卷八  

一、搜神记一卷  

二、孝子传  

## 敦煌变文集新书引言  

敦煌石室藏书的发现，震动了国际学术界。其中最重要而绝传已久的变文，尤为近代学人所注目。关于变文的名称、体制、流变、范围，孙楷第、向达、王重民、周绍良等著名学者考证綦详，发挥甚备，在此不拟多加讨论。关于汇集变文材料，以供学人研究与参考者，前有周绍良编的敦煌变文汇录，后有王重民等所合编的敦煌变文集。王编根据一百八十七个写本，过录之后，经过互校，编成七十八种。每一种，篇中有旁注，篇末有校记。就数据供应，披阅便利方面看来，已被国际学者公认是所有变文辑本中最丰富的一部。王重民先生自己也称：「这可以说是最后最大的一次整理。」因此，自公元一九五七年出版以来，海内外研究变文的学人，无不凭借此书为立说的根据。无疑的，「敦煌变文集」在国际学术界中已建立了崇高卓越的地位。  

我在民国六十五年秋季，旅游欧洲，赓续五六个暑假，曾将巴黎伦敦所藏的敦煌变文卷子，一卷一卷的和敦煌变文集校对，发现王重民等抄录的错误非常的多。举几桩重大的来说：  

（一）标题的错误。　敦煌变文集卷四载祇园因由记一篇。王庆菽校记云：「本卷有两本，今以编号伯二三四四卷为原卷，校以伯三七八四卷，今称为甲卷。标题原卷原缺，据甲卷尾题补。」我仔细观察伯三七八四卷的尾题，是朱笔写的「已上祇园□记」六字。「□」是图的俗字，王氏误认作「因由」二字。我们知道，敦煌莫高窟的壁画中，现存祇园记图还不少。这篇祇园图记可能是根据祇园图而写的记文。为了这个用朱笔写的标题，颜色非常黯淡，我还商请法国图书馆东方部隋丽玫主任，特别把原卷拿到显微室红外线影视机下透视，确实是「祇园□记」，而不是「祇园因由记」。  

（二）章句的错误。　敦煌变文集卷七载左街僧录大师压座文，全文只存二十六句，是组合三首律诗和第四首律诗开头两句的残卷。本来文意可通，被王庆菽误改误抄，以致不堪卒读。现在把原卷和王集的文字抄录于后，作一比较。原卷没有标点，是我后加的。  

三界众生多爱痴，致令烦恼镇相随。  

改头换面无休日，死去生来没了期。  

饶俊须遭更姓字，任奸终被变形仪。  

直教心里分明着，合眼前程总不知。  

假饶不被改形仪，得个人身多少时，  

十月处胎添相貌，三年乳哺作婴儿。  

宁无命向脐风谢，也有恩从撮口离，  

子细思量争不怕，纔生便有死相随。  

设使身成童子儿，年登七八岁髻双垂。  

父怜编草竹为马，母惜胭□黛染眉。  

女即使闻周氏教，儿还教念百家诗，  

算应未及甘罗贵，早被无常暗里追。  

笄年弱冠又何移，渐渐颜高即可知。  

以上是原卷的文字，王氏抄录校订成：  

三界众生多爱痴，致令烦恼镇相随，  

改头换面无休日，死去生来没了期。  

饶纵须遭更姓字，任奸终被变形仪，  

直教心里分明着，合眼前程总不知。  

假饶不被改形仪，得个人身多少时，  

十月处胎添相貌，三年乳哺作婴儿。  

宁无命向脐风谢，也有恩从撮口离。  

子细思量争不怕，纔生便有死相随。  

设使身成童子儿，年登七八岁，  

髻双垂父怜。编草竹为马，  

母惜胭□黛染眉。女郎使闻周氏教，  

儿还教念百家诗，算应未及甘罗贵，  

早被无常暗里追。笄年弱冠又可多，  

渐渐颜高即可知。  

此压座文全是七字句，仅「年登七八岁髻双垂」一句例外，王氏失察，以致断错了句读，损害了对仗，破坏了押韵，使得文义不通，造成了严重的错误。王氏又不懂「饶俊」的意义，把俊字改成纵。其实「  

饶俊」和「任奸」相对，是说任你奸诈，饶你俊俏，终须轮回生死，改变形仪，更换姓字。如果改作「饶纵」，就不知所云了。王氏又误「女即」作「女郎」，这是抄写不细心。误末句「何移」作「可多」。这是王氏看原卷或照片不真切的原故。因为原卷有一长画拖过「何移」二字中间，墨色较淡，乃是写字的人不慎污染，王氏以为系将二字偏旁抹去，故误抄成「可多」二字。「笄年弱冠又可多」，不成文理。「笄年弱冠又何移，渐渐颜高即可知，」是说年轻时容貌没有什么改移，渐渐年高，容貌就会发现衰老了。而且此二句是七律的开头，照例应该押韵；「多」、「知」不押韵，而「移」、「知」却是押韵的。像这样的错误，如果不加改正，那就遗误后学不浅了。  

（三）分篇的错误。　敦煌变文集卷七载四兽因缘一篇。这篇变文是和另一篇破魔变同钞在一个巴黎编号伯二一八七的卷子上。在破魔变尾「居净土寺释门法律沙门愿荣写」题记之后和「四兽因缘」标题之前，有一行半的文字，「又将称赞功德奉用庄严我都僧统和尚伏愿长承帝泽为灌顶之国师永镇台阶赞明王于理化。」这一行半的文字，本来应该属于破魔变的，王氏误将它系属于四兽因缘。恰好四兽因缘正文之后，又抄了一篇唐僧统和尚赞述四兽恩义颂。王氏误以唐僧统和尚即都僧统和尚。其实唐僧统和尚是称呼敦煌一个僧人，都僧统乃是管理释徒的僧官。王氏做出错误可笑的结论说：「按此文（规案：指四兽因缘）前之字所云，可见本文是僧统和尚讲经。」何以知道他这个结论是错误的呢？因为有关讲经的一行半文字，确实应该属于破魔变。破魔变发端有「以此开赞大乘所生功德，谨奉庄严我当今皇帝贵位，伏愿长悬舜日，永保尧年，延凤邑于千秋，保龙图于万岁。伏愿我府主仆射，神资直气，岳降英灵，」「谨将称赞功德，奉用庄严我府主司徒。」「次将称赞功德，谨奉庄严国母圣天公主。」「又将称赞功德，奉用庄严合宅小娘子郎君贵位。」伦敦斯三四九一破魔变文卷子此下有「又将称赞功德，奉用庄严我都僧统和尚，伏愿长承帝泽，为灌顶之国师，永镇台阶，赞明王于理化，」正与伯二一八七号破魔变尾一行半题字完全相同；可见此一行半文字是愿荣漏去，补抄在题尾后面的。总之，这一行半文字必然是属于破魔变文的，绝对和四兽因缘无关。讲破魔变文的和尚赞颂庄严了皇帝、府主、国母、小娘子郎君之后，又赞颂庄严僧官都僧统。因为讲经变文流行之后，深入政府民间，不仅用来宣传教义，也用来祈福禳灾。例如敦煌变文集第五编载长兴四年中兴殿应圣节讲经文，便是敦煌石室保留下来一篇在皇宫里祝寿的讲经变文。后唐明宗李亶，生于唐懿宗咸通八年（公元八六七）九月初九，长兴四年，他六十七岁的寿辰，请和尚在中兴殿讲仁王护法经。和尚讲经时颂圣也说：「以此开赞大乘所生功德，谨奉上严尊号皇帝陛下，……皇后……淑妃，」还有篇中所提到的宋王、潞王，俱与史实相合。可见是当时祝寿讲经文的底本。和尚讲经，同时颂圣，这是事实，但却与四兽因缘那篇变文无关。  

以上所举，不过略陈大端。还有许多极难校正的错误，不但没有机会阅读原卷的学者，无法判断；即使看过原卷的学者，也不易发觉它的错误。最大的原因，是变文卷子多半是唐五代时的写本。钞写的文字讹俗满纸，但是讹俗之中，又自有它的习惯，自有它的条理，如果你不小心推敲，擅作主张，便会陷于错误之中而不自觉。例如精研甲骨钟鼎石刻以及敦煌写本的罗振玉先生，他在「跋龙龛手鉴」中说：「考□字从外生，肊断其文，当是甥字别体，此注音外，疑未必然。」他没有留意伍子胥变文，伯二七九四卷：「子胥有两个□甥」，斯三二八卷作「子胥有两个□甥」，□、□都是外的俗写，因与甥连文，偏旁或连类加男作「□」，或加生作「□」，龙龛手鉴音外是对的，罗氏肊断却错了。所以校录敦煌变文写本，最难克服的便是文字障。简括说来，有字形无定之障，有偏旁无定之障，有繁简无定之障，有行草无定之障，有通假无定之障，有标点无定之障（说详拙著敦煌卷子俗写文字与俗文学之研究）。这许许多多的障碍，使得历来校录敦煌写本的学者，如罗振玉、胡适、向达、王重民诸先生等，凭他们卓越的学问智识，单作抄写誊录的基本工作，还是免不了发生相当繁多而且严重的错误，这便是我不得不耗费五六年的时间，仆仆于伦敦、巴黎的图书馆，披校卷子十余过的原因。  

前年秋季，敦煌学国际研讨会在巴黎举行。日本学者在会中提到王重民等编纂的敦煌变文集，特别加以推崇。有些法国、日本、和我国研究敦煌学的学者，知道我曾作校订变文集的工作，都一再催促我早日付印。今年夏季，应日本九州岛大学文学部的邀请，作有关敦煌学的演讲，许多学者也殷殷以新校变文集出版之期相询。由于敦煌写本的复杂纷歧，字体的变异讹滥，无法倩人代抄；几十万字的清稿，只能亲手缮写。因此直到今年春假结束，才将初稿完成，交付排印。全书的体例，另见例言，简单的说，是以敦煌变文集七十八种变文为底本。变文集有错误的，加以订正，有漏脱的，加以补充。变文集的校记也全部保留，只是将错误的改正，缺少的增加。凡是新校的都冠以「规案」二字，以资区别。虽然新校的分量相当多，但是我仍保留原名，只加「新书」二字，定名为「敦煌变文集新书」。新书以旧书为基础，旧书也包含在新书之中。不仅增添旧书以外的新材料，也提出我个人的新说法。新旧同时陈列，读者展卷了然。新旧材料的异同，自可明察；新旧说法的是非，自易判断。这样的做法，对于学人研究和参考，相信会有不少的方便和收获。我往年对姜亮夫先生的瀛涯敦煌韵辑作了一番校订的工夫，更名为新编。在序文中写下了一段恳诚的话，说：  

这部书定名为瀛涯敦煌韵辑新编，一方面表示本书是姜书的加工，一方面也表示本书是姜书的延续。中国学术典籍是中国民族文化精神智慧的结晶，它是具有永恒不朽的生命的。我们都只是为它服务的工作人员，但我们都对它有崇高亲切的敬爱。我们希望一个接一个的贡献心力为它做出有价值的工作。我指正姜书的错误，补充姜书的遗漏，但是列宁格勒藏有一万二千号敦煌卷子，其中未必没有韵书残卷，也许还有其它未知或未发现的材料，都需要文化工作者为它继续不断的服务。所以我也希望我的书能有一分参考的价值，而得到为它服务的人的指正和补充。  

我又继续披肝沥胆的说：  

我们根据正确的新材料，可以得到正确的新学说；如果根据不正确的新材料，推论出来的新学说，自然也不正确了。因此我们必须把握新材料的正确性，纔能消除不正确的新学说，纔能产生正确的新学说。我整理这部瀛涯敦煌韵辑新编，目的便是在继续前辈学者的努力，寻回失落在海外的学术新材料，正确的呈献给学术界人士，作为发明新学说的可靠的根据。我希望从事学术的朋友，为了爱护中国学术的共同心愿，不断的予以指正和修订，使我们获得的新材料越来越丰富，越来越正确，我们不分先后，不分彼此，我们一切都是为了爱护中国学术的共同心愿。  

读者只需把上面说的话，将「瀛涯敦煌韵辑新编」几个字，换成「敦煌变文集新书」，便和我今日的心情，没有一丝一毫的差异。我虽然尽了我最大的努力，除校订了王氏的缺失外，又增添了台北国立中央图书馆藏的目连变文，和列宁格勒藏的变文双恩记，但是我仍不敢也不愿像王重民先生那样大胆的说：「这是最后最大的一次整理。」因为谁也不敢断言今后没有新材料出现，我们毋宁希望有更多的新材料出现，继续补充，益臻完善。我这部敦煌变文集新书，只不过为将来从事研讨的人，做了一番扫除清道的工作而已。  

现在新书即将出版，内心感到最遗憾的，便是未能求正于法国华学大师戴密微先生。戴先生是研究变文文学的专家，平生酷爱中华学术文化，无畛域的偏见，抱弘扬的热忱。廿余年来，我频频往来巴黎伦敦披读敦煌写本，每有述作，先生辄为文推介于欧洲通报中。民国六十二年（公元一九七三）七月，我出席巴黎第廿九届国际东方学会。会后，受聘担任巴黎第三大学博士班的教职，寄居巴黎大学城的东南亚馆。次年三月，我践张晓峰先生之约返华冈任教。启行前夕，先生携樽酒至东南亚馆作别，惆怅之色，见于眉宇。我返香港寓居，不及半月，忽得先生手书，谓拙著敦煌论述，蜚声士林，法兰西学士院已经通过了他的建议，以汉学茹连奖颁赠给我。并说明法兰西学士院，和我国中央研究院性质略同。又解释茹连奖是法国颁赠给国际有成就的汉学家的崇高荣誉奖，请我务必接受。这突如其来的消息，事先没有半点透露，既无人向戴先生游扬说项，我也不曾写过一纸履历，更没有填过一份表格，这种无微不至的尊重读书人的礼遇和情意，令我深深感受到学术界罕有的沁人心脾的甘露和风。漂泊异邦，无求有惠，人非木石，岂能不兴知遇之感。其时戴先生和饶宗颐教授合作整理敦煌曲；为了对学术、对先生的回报，我也私自打算，希望和先生共同整理敦煌变文。没料到前年国际敦煌学预定开会之际，先生竟溘然逝世。我蕴藏着的一番心愿，竟永远没有机会表达，直到今天，纔将此书完成，此中包含了多少先生的鼓励，凭借了多少先生的支持，如果此书对学术界能作出些微的贡献，那纔不致辜负先生的知遇和期望呵！　民国七十一年五月于华冈  

## 敦煌变文集新书叙例  

敦煌变文集新书的编次，和敦煌变文集颇有不同。新书是根据变文的发展过程，和变文的形式与内容来排列的。早期的变文居前，孳生的变文置后。变文的形式和内容大约可分成两大类：第一类是讲唱佛经和佛家故事的，第二类是讲唱中国历史故事的。第一类又可分成三种：第一种是按照佛经的经文，先作通俗的讲解，再用唱词重复解说一遍；第二种是讲说释迦牟尼太子出家成佛的故事；第三种是讲佛弟子和佛教的故事。后两种还是有说有唱。第二类也可分为三种，但不以故事内容分，而是按形式分的。第一种有说有唱，第二种有说无唱或有唱无说，第三种是对话体。这一分类和分类的排列次序，正好反映了变文的发生、发展和转变为话本的全部过程，我在拙稿「敦煌变文新论」里曾举出这一串发生、发展和转变事实的论证，在此不再多说。王重民等编纂敦煌变文集，以讲唱历史故事的变文领前，以讲唱佛经的变文押后，这便看不出变文发展的先后流变。因此，敦煌变文集新书把讲唱佛经的变文改放在前面；而押座文又是讲经的先声，所以把押座文冠于全书之首。押座文和讲经文中，新加入了列宁格勒藏的一篇押座文和双恩记、维摩碎金、维摩诘经讲经文、十吉祥讲经文四篇讲经变文，以及台北国立中央图书馆藏的一篇盂兰盆经讲经文。此外，又增加了新发现的秋吟一本，和日本龙谷大学藏悉达太子修道因缘一篇。其余各篇的次第，也按性质内容有所调整。至于敦煌变文集卷八所载搜神记与孝子传，虽然不是变文，但却保存了变文的原始材料，故仍旧附录于后。  

经过调整编排，新书的次序：第一卷是押座文，凡九篇；第二卷是讲经变文，凡二十三篇；第三卷是讲释迦太子出家成佛故事的变文，凡十二篇。第四卷是讲佛弟子和佛教故事的变文，凡十二篇。第五卷是有说有唱的历史故事变文，凡九篇。第六卷是有说无唱或有唱无说的历史故事变文，凡十篇。第七卷是对话体的变文，凡八篇。尚有百鸟名一篇，颇似杂咏事物的唱辞，缀置在卷末。第八卷附录变文资料，凡二篇。总计敦煌变文集新书八卷，凡八十六篇。计敦煌变文集原录七十八篇，新增者八篇。新书以敦煌变文集为底本，凡增补者，皆加「规案」以示区别。  

新书校辑的条例，依敦煌变文集的成规，兹说明如后：  

一　文题  

１　凡有原题者依原题，原题前后题不同者依前题，无前题者依内容或他书拟补文题，而以〔　〕括之，并在校记第一条内作说明。  

二　底本与校本  

１　凡有两卷以上者，以比较完整、比较清晰之本为底卷、而以他卷校之。底卷在校记内称原卷，别卷以甲乙丙丁……为次，并作为代号。各卷的原编号、题记及书写残缺情况，均记入校记第一条。  

２　迻录底卷原文，凡缺字、误字、及不易认识之字均依原样迻录。  

三　校勘体例  

１　由于变文多俗语，而抄写的人又限于学力，所以各本上异文和差别字甚多。因有影印卷子可资考核对照，故不关重要的异文均从省略。而特别着重在缺字、误字、别字及不易认识的文字上面，尽可能扫除这些阅读上的障碍。  

２　凡底本的缺字用□表之，缺若干字即用若干□。若不能确定所缺字数，则用……表之，而在校记内注明约缺若干字。（缺角、残行、空洞、破字有需说明者亦在校内注明之。）  

３　凡缺字能据别本或上下文补足时，所补之字以〔　〕括之。如底本原是脱误，则先作〔□〕，然后注补字于（　）内。  

４　误字和别字多是因字形或字音相近致误的，凡是校者以意改正的均注于该字之下，而用（　）括之；据别本校正的，凡可从者注于（　）内，再于校记中记明所据何本；次要异文不注于（　）内，只记于校记中。其它最常见的别体字，如「暂」作「蹔」或「□」，「惭」作「□」，「叆叇」作「叆□」，一般可以认识者，则不加注解。  

５　不易认识的字大概是唐末五代的俗体字，而今已不通用，凡经过研究而能确信者，则依误字、别字例用（　）注于该字之下；不能确信而又可备一说者，则记所疑于校记内。  

６　敦煌写本中有很多的同声通用字，如「犹」与「由」、「如」与「而」、「以」与「已」、「列」与「烈」、「事」、「仕」与「士」、「留」与「流」、「感」、「憨」与「敢」之类，在今日阅读起来，有的地方很容易看出，有的地方不容易看出，凡有需要注解方能明显的地方，亦间采用别字例（　）注之。  

四　标点与分段  

１　散文与韵文分段。韵文分两层排列，散文内应再分段者提行。  

２　基本上采用「标点符号用法」所规定的标点，但有的如破折号，使用极少。  

３　问答词用「　」括之。  

４　〔　〕（　）两符号，校勘文字时专用之，已在「校勘体例」内说明。  

## 卷一

### 一、八相押座文  

始从兜率降人间，先向王宫示生相，  

九龙齐嗢香和水，争浴莲花叶上身。  

圣主摩耶往后园，频（嫔）妃彩女走乐喧，  

鱼透碧波堪赏玩，无忧花色最宜观。  

无忧花树叶敷荣，夫人彼中缓步行，  

举手或攀枝余（余）叶，释迦圣主袖中生。  

释迦慈父降生来，还从右胁出身胎，  

九龙洒水早是□，千轮足下有瑞莲。  

阿斯陀仙启大王，太子瑞应□（极）贞祥，  

不是寻常等闲事，必作个菩提大法王，  

前生与殿下结良缘，贱妾如今岂敢专，  

是日耶输再三请，太子当时脱指环。  

长成不恋世荣华，□（厌）患深宫为太子，  

舍却金轮七宝位，夜半逾城愿出家。  

六年苦行在山中，鸟兽同□（居）为伴侣，  

长饥不食真修饭，麻麦将来便短终。  

得证菩提树下身，降伏众魔成正觉，  

鹫领（岭）峰头放毫相，鹿苑初度五俱轮。  

先开有教益群情，次说空宗令悟解，  

后向灵山谈妙法，益今利后不思议。  

今晨拟说此甚深经，唯愿慈悲来至此，  

听众闻经愿罪消灭。  

今晨□□□□□□□□□不似听经求（原文至此缺）。  

赋就中地足悲哀，暂到城南便不回，  

侵晨行早寻沙径，博（薄）暮休程傍水偎。  

忆儿母子应长（肠）断，应须会里见如来，  

今日讲经功德分，愿因逢便早归来。  

就中此地足别离，每夜唯闻处处悲，  

借问因何怀怅惘，昨朝强贼捉余儿。  

孤贫临老遭如此，启告黄（皇）天愿照之，  

党（傥）令母子重相见，由如枯树再生枝。  

弟子布施一索分难之时，愿平善孩儿早出来，  

久住令贱。  

此方日没西方照，莫道西沈日便无。  

此方入灭化余方，莫道世尊真灭度。  

譬如长天有月，被浮云障翳不出来。  

身中有佛性甚分明，被业障覆藏都不现。  

欲长空月现，先须要假狂风。  

欲得身中佛性明，事须懃听大乘经。  

纔（残）云被狂风吹散去，月影长空便出来。  

在听甚深微妙法，身中□性甚分明。  

一沾两沾三沾雨，灭却衢中多少尘。  

一句两句大乘经，灭却身中多少罪。  

我拟请佛恐人坐多时，便拟说经。愿不愿。愿者检心掌待着。  

西方还有白银台，四众听法心总开，  

愿闻法者合掌着，都讲经题唱将来。  

（原文至此完）  

### 二、三身押座文  

常嗟多劫处轮回，末法世中多障难。  

惭愧我世尊悲愿重，唯留佛教在世间。  

向娑婆世界作舟船，五浊劫中为导首。  

只是众生恶业重，敬信之心大晒希。  

见人造恶处强攒头，闻道说经则佯不采（睬）。  

今生少善不曾作，来世觅人身大晒难。  

不知不觉大忙忙，不怕不惊长造罪。  

若不是者死王押头着，准拟千年余万年。  

今朝希遇大乘经，似见优昙花一种；  

暂解闻听微妙法，万劫身中恶业消。  

轮王髻宝此时逢，穷子衣珠今日得，  

十法行中行一行，六千功德用严身。  

既能来至道场中，定是愿闻微妙法；  

乐者一心合掌着，经题名字唱将来。  

今朝法师说其真，坐下听众莫因循；  

念佛急乎归舍去，迟归家中阿婆嗔。  

### 三、维摩经押座文  

顶礼上方香积世，妙喜如来化相身。  

示有妻儿眷属徒，心净常修于梵行。  

智力神通难可测，手摇日月动须弥。念菩萨佛子  

我佛如来在庵园，宣说甚深普集教；  

长者身心欢喜了，持其宝盖诣如来。念菩萨佛子  

偏偏摇动布金铃，七宝双双相送远，  

直到庵园法会上，捧其宝盖上如来。佛子  

五百花盖立其前，圣力合成为一盖，  

日月星辰皆总现，山河大地及龙宫。佛子  

世界摇时宝盖摇，世界动时宝盖动，  

一切十方诸净土，三世如来悉现中。佛子  

毗耶离国地中心，宝树光晖金□烂，  

多出人贤惟慈愍，久曾过去早修行。佛子  

居士维摩众中尊，十德圆明人所重，  

亲近无边三世佛，故号维摩长者身。佛子  

五百声闻皆被诃，住相法空分所证，  

更有光严弥勒众，身心皆拜道徒中。佛子  

不二真门性自融，只有维摩亲证悟，  

示疾室中而独卧，广谈六品不思议。佛子  

大圣牟尼悲愿深，一一亲呼十大众，  

皆曰不堪而问疾，唯有文殊千佛师。佛子  

巍巍身动宝星宫，岌岌珠摇飞宝座，  

八万仙人香满国，千千圣众遍长空。佛子  

请饭上方香积中，化座灯王师子吼，  

尽到毗耶方丈室，作其佛事对弘经。佛子  

今晨拟说甚深文，惟愿慈悲来至此，  

听众闻经罪消灭，总证菩提法宝身。佛子  

火宅茫茫何日休，五欲终朝生死苦，重述  

不似听经求解脱，学佛修行能不能？  

能者虔恭合掌着，经提名目唱将来。  

### 四、温室经讲唱押座文  

顶礼上方大觉尊，归命难思清净众，  

四智三身随众愿，慈悲丈六释迦文。  

百千万劫作轮王，不乐王宫恩爱事，  

舍命舍身千万劫，直至今身证菩提。  

生死海中久沉沦，不觉不知业力引，  

垢障消除今睹佛，光照三千世界中。  

毗耶离国有庵园，奈女还生奈花中，  

宝树枝条光色好，非凡非圣化生身。  

祇城□（还）从奈女生，妙通法术救众生，  

能疗众病一切差，国称之宝大医王。  

父号祇婆慈□（愍）贤，下针之疾立轻便，  

名高八国为长者，回丧起死阎浮中。  

祇城思念牟尼尊，明旦敕家俱诣佛，  

直到灵山法会上，请佛沐浴及凡僧。  

佛说七物各有功，不违祈愿浴法身，  

香汤能净凡圣众，功德无量满愿中。  

今晨拟说甚深文，唯愿慈悲来至此，  

听众闻经罪消灭，总证菩提法宝身。  

阎浮浊恶实堪悲，老病终朝长似醉，  

已舍喧喧求出离，端坐听经能不能？  

能者虔恭合掌着，经题名字唱将来。  

### 五、故圆鉴大师二十四孝押座文  

〔左街僧录圆鉴大师赐紫云辩述〕  

世间福惠　莫越如来  

相好端严　神通自在  

佛身尊贵因何得？根本曾行孝顺来。  

须知孝道善无疆，三教之中广赞扬。  

若向二亲能孝顺，便招千佛护行藏。  

目连已救青提母，我佛肩舁净梵王。  

万代史书歌舜主，千年人口赞王祥。  

慈乌返哺犹怀感，鸿雁纔飞便着行。  

郭巨愿埋亲子息，老莱欢着彩衣裳。  

最难诳惑谩衷恳，不易轻欺对上苍。  

泣竹笋生名最重，卧冰鱼跃义难量。  

若能自己除讥谤，免被他人却毁伤。  

犬解报恩能□草，马能知主解垂缰。  

休消贿货耽淫欲，莫恼慈亲纵酒狂。  

男女病来声喘喘，父娘啼得泪汪汪。  

两肩荷负非为重，千遶须弥未可偿，  

勤奉昼昏知动静，专看颜色问安康。  

吐甘咽苦三年内，在腹怀耽十月强，  

试出去遥和梦逐，稍归来晚立门傍。  

孝慈必感天宫福，五逆能招地狱殃。  

勤苦却须归己分，资财深忌入私房。  

须忧阴骘相摩折，莫信妻儿说短长，  

自是意情无至孝，却怨庚甲有相妨。  

四邻忿怒传扬出，五逆名声远近彰，  

若是弟兄争在户，必招邻里闇迁墙。  

至亲骨肉须同食，深分交朋尚并粮，  

祗对语言宜款曲，领承教示要参详。  

诫乖斟酌亏恩义，稍错停腾失纪纲，  

切要抚怜于所使，倍须安□向孤孀。  

〔姑姨舅氏孤孀子，收向家中赐宠光，  

贫阙亲知垂济惠，崎岖道路置桥梁。  

佛道若能依此教，号曰慈悲大道场。〕  

晨昏早遣儿妻起，酒食先教父母尝，  

共住不遥还有别，相看非久即无常。  

生前直懒供茶水，没后虚劳酹酒浆，  

志意顺从同信佛，美言参问胜烧香。  

柔和谏要慈亲会，丑漏名须自己当。  

正酷热天须扇枕，遇严凝月要温床。  

残年改易如流速，甘旨供承似火忙。  

若解在生和水乳，却胜亡后祭猪羊。  

争无里巷明宣说，自有神祇闇记将。  

共树共枝争判割，同胞同乳忍分张。  

如来演说五千卷，孔氏谭论十八章。  

莫越言言宣孝顺，无非句句述温良。  

孝心号曰真菩萨，孝行名为大道场，  

孝行昏衢为日月，孝心苦海作梯航。  

孝心永有清凉国，孝行常居悦乐乡。  

孝行不殊三月雨，孝心何异百花芳。  

孝心广大如云布，孝行分明似日光。  

孝行万灾咸可度，孝心千祸总能禳。  

孝为一切财中宝，孝是千般善内王。  

佛道孝为成佛本，事须行孝向耶娘。  

见生称意免轮回，孝养能消一切灾，  

能向老亲行孝足，便同终日把经开。  

善言要使亲情喜，甘旨何须父母催，  

要似世尊端正相，不过孝顺也唱将来。  

### 六、左街僧录大师压座文  

敕天下三十州内，建造舍利塔，差天使僧人葵同，取午时八承，一时起塔。节度刺史县令傅常，务检校用正库钱物修造。  

三界众生多爱痴，致令烦恼镇相随，  

改头换面无休日，死去生来没了期。  

饶俊须遭更姓字，任奸终被变形仪，  

直教心里分明着，合眼前程物（总）不知。  

假饶不被改形仪，得个人身多少时，  

十月处胎添相貌，三年乳餔（哺）作□儿。  

宁无命向脐风榭，也有恩从撮口离，  

子细思量争不怕，纔生便有死相随。  

设使身成童子儿，年登七八岁髻□（双）垂。  

父怜漏（编）草竹为马，母惜胭□黛染眉。  

女即使闻周氏教，儿还教念百家诗。  

算应未及甘罗贵，早被□常暗里追。  

笄年弱冠又何移，渐渐颜高即可知。  

（原文写至此止）  

### 七、押座文（一）  

善哉调御大觉世尊，四智圆光三明具足，  

百亿化形如月影，万类分身度有情。  

只为慈悲愍念多，现八相人闻（间）成正觉，  

先向鹿园（苑）谈四谛，后到灵山说一乘。  

座中弟子信心人，旷劫轮回不植（值）佛，  

今朝既能来法会，各各虔心合掌着，  

经题名目唱将来。  

（原文已完）  

### 八、押座文（二）  

佛世难遇，似忧（优）昙钵花，我辈得逢，似盲龟值木。  

生死海中千万劫，转换从来多少身。  

亿亿万劫数虽多，几度得逢佛出世。  

必若当初逢着佛，争肯将身向者（这）里来，  

纵缘心愿见慈尊，即渐拟求亲近去。  

动说无边无量劫，日月时长大晒难，  

见佛不是暂时间，百千万劫长时见。  

欲得来生者个数，听文能不能，  

能者便生渴仰心，似见世尊须一种。  

乐者虔恭合掌（着），经题名字唱将来。  

### 九、押座文（三）  

作梵而唱  

善哉大圣大慈尊，三世十方无数佛，  

各愿乘花兼宝座，惟愿今朝降道场。  

□边菩萨起慈心，拥护道场诸弟子，  

大梵天王兼帝释，愿座（坐）祥云降碧空，  

阎罗天子及将军，司命天曹诸官长，  

罗剎夜叉恶鬼等，加被今朝受戒人。  

山中有庙独孤魂，地土灵祇诸圣者，  

更有河沙诸眷属，愿降慈悲入道场。  

先亡父母及公婆，亡过父母及□（姊）妹，  

愿降道场亲受戒，不堕三涂地狱中。  

平生现在及尊亲，□愿合家无障难，  

更愿座中诸弟子，清净身心戒品圆。  

从兹发愿速修行，愿证菩提不退转，  

今辰疑（拟）说甚深文，惟愿慈悲来至此。  

听众闻经罪消灭，□证菩提法报身，  

火宅忙忙何日休，五欲终朝生死苦。  

不似听经求解脱，学佛修行能不能？  

能者合掌虔恭着，经题名字唱将来。  

## 卷二

念观世音菩萨三说此下受斋戒  

### 一、长兴四年中兴殿应圣节讲经文  

沙门△乙言：千年河变，万乘君生；饮乌兔之灵光，抱乾坤之正气。年年九月，彤庭别布于祥烟；岁岁重阳，寰海皆荣于嘉节。位尊九五，圣应一千。若非□（菩萨，下同）之潜形，即是轮王之应位。  

累劫精修福惠（慧）因，方为人主治乾坤；  

若居佛国名调御，来往神州号至尊。  

徒（图）世界安兴帝道，要戈鋋息下天门。  

但言日月照临者，何处生灵不感恩。  

金秋玉露裛尘埃，金殿琼阶烈（列）宝台；  

扫雾金风吹塞静，含烟金菊向天开。  

金枝眷属围宸扆，金紫朝臣进寿杯；  

愿赞金言资圣寿，永同金石唱将来。  

经　皇帝万岁  

以此开赞，大乘所生功德。谨奉上严尊号皇帝陛下。伏愿圣枝万叶，圣寿千春；等渤澥之深沈，并须弥之坚固。奉为　　念佛  

皇后，伏愿常新令范，永播坤风。承万乘之宠光，行六宫之惠爱。  

淑妃，伏愿灵椿比寿，劫石齐年。推恩之誉更言，内治之名唯远。然后愿君唱臣和，天成地平。峰（烽）烟息而寰海安，日月明而干戈静。　　念佛  

适来都讲所唱经题，云仁王护国般若波罗蜜多经序品第一者：仁者，五常之首；王者，万国之尊；护者，圣贤垂休；国者，华夷通贯；般若即圆明智惠；波罗蜜多即超渡爱河；经者显示真宗。此即略明题目。然此经即释曰：大圣昔在灵山，召集十六大国王，拥从百千诸圣众。尔时有菩萨天子波期匿王，低金冠于海会众中，礼慈相于莲花台上。请宣十地，愿晓三空。希护国之金言，望安时之玉偈。于〔时〕世尊宣扬妙理，付嘱明君。远即成佛度人，近即安民治国。令行十善，以息三灾。心行调而风雨亦调，法令正而星辰自正。真风俗谛同行，而鱼水相须；王法佛经共化，而云龙契合。  

意愿乾坤永宴清，净心求说志心听；  

国中不忒雨风候，天上无亏日月星。  

调御垂慈虽恳切，君王求法更丁宁；  

如来与说安邦法，故号仁王护国经。  

君王恳切礼花台，只望金言为众开；  

惠日照摧心上恶，慈风吹散国中灾。  

殷勤敢望慈尊许，悟解方应翠辇回；  

未审此经何处说，甚人闻法唱将来。  

经  

将释此经，大科三段：第一，序分；第二，正宗；第三，流通。三分之中，且讲序分。序分之中，依佛地论，科为五种成就。如是我闻，信成就；一时两字，时成就；佛之一字，教主成就；住王舍城鹫峰山中，处所成就；与大比丘众千八百人俱，听众成就。且第一，如是我闻信成就者。如来说法，分付信心，或谈亿劫之因缘，动说河沙之功行。浅根难凑，深信方明。闻半偈而捐舍全身，求一言而祇供千载。若生信敬，方肯受持。信为入法之初机，智为究竟之玄术，亦如我皇帝翘心真境，志信空门。修持三世之果因，敬重十方之佛法。若不然者，曷能得每逢降诞，别启御筵。玉阶许坐于师僧，金殿高悬于□像。躬瞻相好，自爇香烟。都由一片之信心坚，方得半朝闻法坐。  

大觉牟尼化有缘，亲宣护国向灵山；  

万千徒众闻金偈，十六君王礼玉颜。  

智惠宝舡希共上，菩提花树愿同攀；  

不因有信君王请，争得经文满世间。  

皇帝如今信敬开，每凭三宝□微灾；  

君王听法登金殿，释道谈经宝台上。  

寿等松椿宜闰益，福如东海要添陪；  

直缘万乘君王信，天下师僧献寿来。  

第二，一时两字时成就者。即世尊才说，徒众便闻，表能所之无差，显师资之一相。人心渴望，佛口宣扬，如春风至而花开，似秋水清而月见，亦如我皇帝每年应圣，特展花筵，表八宏逢时主之时，歌万乘应流虹之日。一声丝竹，迎尧舜君暂出深宫；数队幡花，引僧道众高升宝殿。君臣会合，内外欢呼。明君面礼于三身，满殿亲瞻于八彩。牛香苒惹，鱼梵虚徐。得过万乘之道场，亦是一时之法界。  

佛每谈扬演大慈，人天随从愿除疑；  

花中既礼端严相，耳里还闻甘露词。  

佛以圣心观弟子，人将肉眼见牟尼；  

直缘说听无前后，所以经文号一时。  

风慢香烟满殿飞，人人尽有祝尧词；  

君王乐引升龙座，释子宣来入凤□。  

圣主净心瞻月面，凡人洗眼见尧眉；  

每年此日闻佛道，也似经中号一时。  

第三，解佛之一字者，即是第三教主成就也。娑婆教主，大觉牟尼，一丈六尺身躯，三十二般福相。圣凡皆仰，毁赞无摇，荡荡人天大道师，巍巍法界真慈父。亦如我皇帝万邦之主，四海之尊。入出公私尽礼瞻，卷舒贤圣皆何（呵）护。当时法会，四生调御为尊；今日道场，万乘君王为主。  

当君法会佛为尊，解启清凉解脱门；  

心镜毫光含日月，慈云法雨洒乾坤。  

身过圣贤高低相，法契人天深浅根；  

今朝法会帝王尊，不掩羲轩治化门；  

普似云雷摇海岳，明如日月照乾坤。  

慈怜解惜邦家本，雨露能滋草木根；  

但即得居安乐者，根基全是圣人恩。  

住王舍城鹫峰山中者，即第四处所成就也。佛宣护国，居在灵山。千重之翠巘摩天，百道之寒溪喷雪。莓苔斑较（班驳），斗锦缛之花纹，松桧交加，盘黑龙鳞之巨爪。山既高大，佛每经行。法王正坐于云岩，徒众来奔于烟树。亦如我皇帝每逢金节，回〔□〕彤庭，见天颜于上界宫前，排罪会于九重殿内。当时调御说经，居灵就（鹫）高山，今日君王听法，在龙宫宝殿。  

巍巍佛相类金山，烦恼枯来万劫闲；  

妙展慈悲安国界，巧将功德润人间。  

心灯不碍千门照，智果长交万众攀；  

欲说仁王护国法，鹫峰顶上见慈颜。  

吾皇福德重如山，四海无尘心自闲；  

圣应君临千载内，秋丰夏稔十年间。  

禺（禹）汤道德应难比，尧舜仁慈稍可攀；  

每到重阳僧与道，紫烟深处见龙颜。  

与大比丘众千八百人俱者，第五眷属成就也。世尊行化，徒众相随。梵王帝释及龙神国主，天王兼士女端严，□（菩萨）拥从。如来头宝冠而足莲花，言悬河而心巨海。堂堂罗汉，落落真僧。两点眉头雪不消，一条帔上云长在。行随队仗，坐遶花台。如海涌于金山，若星攒于明月。亦如我皇帝圣枝万叶，皇祚千人，出乃百壁（辟）欢忻，入则六宫瞻敬。后妃公主，俳佪于日月光中；太子王孙，围遶于銮舆影里。几生修种，多劫因缘。佛即有菩萨声闻，王乃有金枝玉叶。  

每遇慈尊转法轮，圣贤违（围）遶紫金身；  

慈风解熟修来果，甘露能清忘（妄）起尘。  

山似翠屏擎殿阁，佛如明月统星辰；  

直缘宿世修行到，方得长随□漏人。  

皇帝临干海内尊，圣枝承雨露唯新；  

宫围（闱）心似依冬月，文武班如拱北辰。  

舜殿徘徊千岁主，尧天庥荫万重亲；  

总因多劫因缘会，方得长时近圣人。  

臣闻：即知佛语为经，王言成敕。经若行而舍凡成圣，敕若行而远肃迩安。王恩及士品功（工）商，佛惠布龙天释梵。佛心清净，令神通之者度人；王意分明，遣忠孝之臣佐国，当时佛会，已明四品之团圆；今日王宫，亦兴五教之成就。  

法会因缘及帝宫，五教成就事应同；  

佛经是处皆尊重，王敕何人不敬崇。  

解禀宪章除祸患，能依法语证神通；  

若非皇帝心如佛，释子争能到此中。  

所以宋明帝谓求那跋摩曰：「弟子常欲斋戒不煞，迫以身侚物，不获从志。法师何以教之？」  

宋帝藏疑未决开，问宣释子向瑶阶；  

难行王道知无傥（党），每虑慈心尚有乖。  

抵我国章难断煞，处他王位不能斋；  

今朝敢请高僧说，一语分明醒我怀。  

跋摩曰：「帝王与匹夫所修各异。匹夫身贱名劣，言令无威，如不役以苦躬，将何为益，帝王以四海为家，万民作子。出一嘉言，士女以悦，布一善政，人神以和。因当形不天命，役无劳力。则风雨顺时，寒暄应节，百谷滋繁，桑麻郁茂。如此持斋亦大矣，如此不煞亦众矣。宁在阙半日之□，全一贪之命，然后方为弘济耶！」帝抚几曰：「法师所言，真为开悟明达，百谭人天之际矣。懿哉若人！非独诱进于空门，抑亦俾兴于王化。」是知如来妙行，国主能修，非小圣之测量，岂凡夫之参类。一言才启，四海皆承。遣怀中履孝，道广德新，令力义亏仁者心惊胆慑。大鹏点翅，度九万里之山河，玉兔腾空，照十九重之宇宙。至焉所化，广大如斯，振摇而不异云雷，沃润而还如春雨。  

佛行王心可比俦，分明深广赞无休；  

只将国主半朝善，便抵凡夫万劫修。  

倏忽丝纶安大国，滂沱雨露洒诸侯；  

垂衣端拱深宫里，一片慈心盖九州岛。  

圣主修行善不穷，须知凡小杳难同；  

下为宇宙华夷主，上契阴阳造化功。  

四海丰登归圣德，万邦清泰荷宸聪，  

君王福即生灵福，绾摄乾坤在掌中。  

我皇帝欲清四海，先诫六宫。令知织妇之劬劳，交识蚕家之忙迫。□（貌，下同）无妆饰，手有胼胝。机梭抛处既辛勤，锦绮着时令爱惜。  

蚕家辛苦事难裁，终日何曾近镜台；  

叶似蝇头□得大，蚕如蚁脚养将来。  

半罗□就新蝉叫，一络丝成旧债催；  

所以圣人诫宫女，莫将罗绮扫尘埃。  

我皇每临美膳，常念耕夫。忧水旱之不调，恐赋租之难办。所以每宣品餗，不苦烹炰。重颗粒以如珠，惜生灵之若子。  

每念田家四季忙，支持图得满仓箱；  

发于鬓上刚然白，麦向田中方肯黄。  

晚日照身归远舍，晓鹦啼树去开荒；  

农人辛苦官家见，输纳交伊自手量。  

我皇帝国奢示人以俭，国俭示人以礼，所以兢兢在位，惕惕忧民。操持契合于天心，淡素恭修于王道。意欲永空囹圄，长息烽烟。兴解网之仁慈，开结绳之政化。圣明两备，畏爱双彰。实为五运之尊，真是兆民之主。  

招心平感国心平，赏罚皆依天道行；  

雨露洗来怨气尽，皇风吹□瑞烟开。  

经年不道干戈字，满耳唯闻丝竹声；  

□比嵩山无动转，万年常镇洛阳城。  

臣闻水流万派，终归四海之波；国烈（列）九州岛，须贡中原之主。所以感东川之灾息，西蜀心回。遥瞻日月而〔□〕归龙楼，远降丝纶而抚安龟郡。  

修德修仁事莫裁，山河荒鲠宛然开；  

从今剑阁商徒入，自此刁州进贡来，  

数道朝臣衔命去，几番□表谢恩回；  

圣人更与封王后，厌却西南多少灾。  

我皇帝去奢去泰，既掩顿于八荒；无事无为，乃朝宗于万国。祗如两浙，远隔苍〔□〕，感大国之鸿恩，受明君之爵禄。长时有贡，志节宁亏。天使行而风水无虞，进贡来而舟航保吉。龙扶神助，过万里之苍波。帆展风生，表千年之圣德。  

两浙宣传知几回，全□飘荡不虞灾；  

人攒丹阙千年至，风蹴轻帆万里开。  

鲸眼光生遥日月，蜃龙烟吐化楼台；  

还缘知道贡明主，多少龙神送过来。  

今则进加尊号，回放天勋。显百辟之尽忠，表一人之实德，圣明之字，旌识〔□〕见远之功，神武之言，称定乱安邦之业。德取则广道弘人，弘人广道。取文德彰而肃静乾坤，恭孝厚而飨安宗庙。德过千古，美贯华夷。称一德而率土咸欢，添四字而普天皆贺。  

为见君王契上天，进加尊号义周旋；  

一身超越古今主，四字包含造化玄。  

已表国肥令俗阜，方知主圣感臣贤；  

法天广道称尊后，更治乾坤万万年。  

我皇帝贵安宗社，更固鸿基。维城之义方坚，盘石之心益壮。所以数州令哲，同日封王。尧风扇而金□芬芳，舜雨滋而玉潢澄湛。东西南北，烈（列）帝子以惊天，内外公私，贺皇亲而捧日。  

封王数郡里还强，已表琼枝次第张；  

湛湛玉潢滋大国，巍巍金柱镇诸方。  

乍登车辂恩知极，重拜天书喜莫量；  

何以效酬天地力，只将忠孝报君王。  

我皇帝言非枉启，愿不虚陈。感百灵之消□灾祥，荷三宝之祷祈福祚。玉泉山上，圣人重饰宝莲宫；金谷河边，皇后经藏殿。上资宗庙，下福生灵。表日月之同明，显阴阳之合德。  

玉泉山上寺重新，荷雨施功满国闻；  

晓日虹梁光已合，青烟鸳瓦色宁分。  

殿铺石地澄寒水，堂烈（列）仙僧拥乱云；  

释子力微何所建，重修须遇圣明君。  

我皇帝宫围西面，园苑新成。斜分玉兔之光，平注金鹅之水。心台榭，安排起自于天机；御道林峦，行烈（列）全因于宸智。好花万种，布影而锦儭池中；瑞鸟千般，和鸣而乐陈林里，皇居匪远，天步频游。撑舡而冲破莲荷，奏曲而惊飞鸳鹭。澄波似镜，影包万里之山河；瑞气如云，花捧千年之楼阁。  

异木奇花烈（列）几层，一池常见绿澄澄；  

戏游鱼动开轮面，赏玩人行遶镜棱。  

秋后莲荷蜀地锦，夜深星月水仙灯；  

人人尽指黄龙舫，愿见明君万遍升。  

今则四五叶之尧蓂，含烟袅娜；百千藂之金菊，惹露芬芳。当流虹应瑞之晨，是大电绕枢之日。君臣合会，僧道俳佪，谈经上福于龙图，持论用资于凤扆。  

露洒风驱众象清，鸾飞凤舞九霄明；  

碧天才降千年主，嵩岳连呼万岁声。  

每节幡花排御殿，今朝丝竹满寰瀛；  

将知天补乾坤主，恰向登高节日生。  

此日是人庆贺，是处欢呼。上应将相王侯，下至士农工贾，皆瞻舜日，尽祝尧天。有人烟处，罗烈（列）香花；有僧道处，修持斋戒。醮荫庥道广，虔祷心同。唯希国土永清平，只愿圣人长寿命。  

今日多闻丝竹声，满乾坤贺圣人生；  

恩同玉露家家滴，贵并金花处处呈。  

宫上盘旋非雾重，天边摇拽称云轻；  

臣僧祷祝资天算，愿见黄河百度清。  

三载秦王差遣臣，今朝舜日近舜云；  

磨砻一轴无私语，贡献千年有道君。  

只把宣扬申至道，别无门路展功勋；  

又从今日帘前讲，名字还交四海闻。  

宋王忠孝奉尧天，算得焚香托圣贤。未得诏宣难入阙，梦魂长在圣人边。  

潞王英特坐岐州，安抚生灵称烈（列）侯。既有英雄匡社稷，开西不在圣人忧。  

尽忠尽节奉明君，数片祥云捧日轮。自古诗书明有语，须知主圣感贤臣。  

几家欢乐梦先成，欠负官□（钱）勾却名。烦恼之人皆快活，须交皇帝福田生。  

此时恩泽彻西东，功德何（河）沙算不穷。不计诸州兼县镇，共惊牢狱一时空。  

既沾恩泽异寻常，夜对星辰焚宝香。何路再申忠孝意，开经一藏报君王。  

万生修种行无差，方得身过帝主家。皇帝忽然赐疋马，交臣骑着满京夸。  

何人不解爱荣华，猛利身心又好夸。堪羡忠臣延广〔□〕，舍荣剃发报官家。  

圣慈如似日轮开，照烛光明遍九垓。都是皇恩契神佛，天感西僧赴道场来。  

程过十万里流沙，唐国来朝帝主家。师号紫衣恩赐与，总交将向本乡夸。  

江头忽见小蛇虫，试与捻抛深水中。因此碧潭学养性，近来也解使雷风。  

闵见枯池少水鱼，流波涓滴与构（沟）渠。近来稍似成鳞甲，便道群龙总不如。  

见伊莺鹉语分明，不惜功夫养得成。近日自知毛羽壮，空中长作怨人声。  

可憎猧子色茸茸，抬举何劳餧饲浓。点眼怜伊图守护，谁知反吠主人公。  

鸭儿水上学浮沈，任性终无顾恋心。可惜愍鸡肠寸断，岂知他是负恩禽。  

蜘蛛夜夜吐丝多，来往空中织网罗。将为一心居旧处，岂知他意别寻窠。  

玉蹄红耳槽头时，餧饲真交称体肥。不望垂□兼待步，近来特地却难骑。  

樗榆凡木遶亭台，茷（伐）倒何须又却裁。只是一场虚费力，终归不作栋梁材。  

人间大小莫知闻，去就升常并不存。既是下流根本劣，争堪取自伴郎君。  

仁王般若经抄  

### 二、双恩记  

□（双）恩记第三  

经　如是我闻，一时佛在王舍城耆阇屈（崛）山中。  

六种成就「如是」两字，信成就；「我闻」两字，闻成就；「一时」两字，时成就；「佛」之一字，教主成就；「在山中」已下，处所成就。如是者，为如是之法，我从佛闻；或云，我于佛边闻如是法，皆指法之词也。智度论云：生信也。信为能人（入），智为能度，信为入法之物（初）基，在（智）为宄（究）竟云（之）玄述（术）。又云：佛灭度时，何（阿）难等问四事，佛令依四念住。如何？观身不净，观受是苦，观心无常，观法无我。佛在之日，以佛为师；佛灭度后，宜凭此戒文。还更有何教法？答：有舍利弗及诸大罗汉等向耆阇屈（崛）山毕拨罗岩间，结集三藏教法。是时会中千个罗汉数内，只有佛弟子阿难未证果位。会中维那白其上座，遣出何（阿）难，不令在会。阿难既被遣出，不那（奈）之何，遂合掌望空，哀苦世尊：「我佛在日，偏休（沐）佛恩；佛隐双林，我偏失所。□（伏）愿慈尊，遥垂覆护，小赐威光。却得会中，同集教法。」既启告世尊了，遥礼佛三拜。合掌泣泪，告于世尊。世尊以一道光，照其阿难。光纔照身，寻便自在。涌身虚空，高七方罗树，身上出水，身下出火，东涌西没，西涌东没，或现大身，遍满虚空，或现小身。我既得此神通，却往毕拨罗岩间，石门已闭，便即打门。问「阿谁」？却旧处座（坐），排比结集，如是一代时教。会中维那便乃从头礼请。如是次第，并推年老，无一受者。直至阿难，再三商量，坚请阿难升座说法。未说间，大众有疑，忽然闻道「如是我闻」，大众方知是阿难。所以经头上先置「如是」。信如师子乳、皮：乳一滴入于众兽血中，尽变为水；皮若作弦，一弹众弦皆断也。　□（韵）  

牛羊苏乳能奇异，变造多般诸巧伎。  

点作楼台织绮罗，卧成浆酪能香美。  

若遇西天师子□（脂），不销一滴皆成水。  

妄缘情，也如是，念念与人为感□。  

境滕（胜）难为别是非，心头岂解分真伪。  

旋旋牵将不觉知，头头感却如沈醉。  

忽尔纔生一信心，前来妄念皆除弃。  

大慈悲父演雷音，法调喻和理极深。  

师子乳能除假乳，信诚心解遣邪心。  

乳无纯正醍醐乱，信不坚牢妄念侵。  

若解信心坚周（固）得，大难苦海错漂沈。  

「一时」者，师子合会，说听究竟，摠言一时，拣异余时。又诸方延但（俱）空，故言一时。「佛」者，觉也。自觉觉他，觉行圆满，称之为佛。「王舍」者，梵言曷罗阇姞利呬城，唐言王舍。□（初），频婆娑罗王都在上第（茅），宫褊，户户家频遭火害。有敕立令：更有火者罪。后王宫自失火，王遂自迁寒林，又无城□。后舍□（厘）君欲兴甲马讨于频婆娑罗王，王遂筑战城，因此呼为王舍城。  

他方比是属□（村）野，国法迁流〔罪〕灾者。  

黎庶遭殃既伯（怕）形（刑），帝宫若罪须依化。  

吠厘君，闻位罢，探候欲专兴甲马。  

备急寻时筑战城，因兹立号称王舍。  

国名王舍为频婆，别上茅都自据科。  

□（睿）招垂条无彼此，莫（英）明立敕拣偏颇。  

天听感化人何倦，圣德□（陪）从日更多。  

吠舍厘君闻□（这）事，当时不敢举干戈。  

「耆阇屈（崛）山者」，梵语姞栗陀罗矩奼，唐言就（鹫）峰，又云鸷（鹫）台，在上茅东北十五里，接北山之阳，孤摽（标）时（特）起。既□（栖）鹫鸟，父（又）频高台，空翠相明，浓淡分色。佛得道后，十五年间，多居此山，广说妙法，思益□（楞）伽等山。此乃孤高迥耸，香丽偏奇。分明之银汉通邻，皎洁之星宫接里。清风飋飋，流桂香于洞前；碧雾霏霏，送榆阴于座侧。而又只栖瑞高（鸟），不宿凡禽。草敷〔□□〕之苗，僧宴三生之定。云腾渌沼，听龙子以呻吟；鹤（鹤）过深□（松），觉神仙而引笑。分殿之河珠入牖，栏〔杆〕之斗色流光。仙乐不断于晴灵（空），瑞彩长飞〔于〕碧落。子时送晓，伏日生寒。是身即之奇居，乃中天之胜地。　韵  

通霄接汉独奇秀，□荡旋回□（遮）宇□（宙）。  

桂畔应难离野禽，松间只是栖灵鹫。  

壮千峰，光万岫，不以炎凉分节候。  

正夏风生送腊寒，子时雉叫交（教）星尽（昼）。  

澄潭隐隐听龙吟，古洞深深闻虎骤。  

落砌榆阴瑞鹤飞，佛（拂）帘云过仙歌奏。  

截银河，侵北斗，□（柄）押栏扞（杆）光冷透。  

磬尽钟残饭已余，尚闻王舍移更漏。  

休夸出水妙高山，并比耆阇又即难。  

队队香风生桂畔，群群鹫鸟宿松间。  

露珠入侩（绘）阿分殿，月色添光斗就栏。  

若要上方膳帝释，出门□（轻）把白揄（榆）攀。  

问：佛何故不于诸国诸山说经，偏于王舍鹫峰说经？  

答：缘国胜余国，山胜余山。所以世尊说经此处。如何知？所以法幸（华）疏云：王都既是王舍，佛住鹫峰，山都两处双彰，自他二化□（俱）说。护云：序分圆就者，此法门示现有二种义：一者，一切法门中最胜故。如王舍胜一切诸国。国乃摩竭之正中，仁王所都处，表一乘乃三乘之道法也。所信境国胜余国，经胜余经也。二者，示现自在，切（功）德圆就也。如耆阇崛山，山胜余山，显此法胜，此山独胜，高而复显，出过二乘，自在□□（巍巍），功德满故。又云：国胜余国，无丽物而不出；法胜余法，无嘉德而不且（具）。山胜余山，谓瑞鸟之所栖止。法胜余法，谓上人之所游□（护）。还有甚人？莫不是诸方菩萨各门舍利弗等游此会中。　韵  

鹫峰王舍两□（俱）美，余国余山难可此（比）。  

莫说人皆智惠（慧）人，兼缘地总贤灵地。  

足珠珍，多锦绮，软草祥花咸〔具〕备。  

九夏无劳远远敷，三秋镇有长长媚。  

大乘经，也如是，诸教诸经难可比。  

菩萨无非现化身，声闻各总居□（权）地。  

遣彼边，明不二，接物投机皆得备。  

浼（说）有还逢破有居，谈空或说非空义。  

鹫峰山胜法会殊，王舍国强经不异。  

所以如来向此中，长时说据三拫（根）记。  

国强山胜地英灵，〔□□□□□□□〕。  

武鲁人人皆节相，文儒个个是公卿。  

八方礼义曾无乱，四海风仪别有情。  

是以世尊怜□事，长于此处说真经。  

山又好，法能嘉，山法无偏圣所夸。  

法贯深根生道种，山栖就（鹫）鸟拆祥花。  

要来王舍程非远，拟往香风路不赊。  

说报恩经于此处，有几多罗汉唱将来。  

经　与大比丘已办，梵行已立，不受后有。如摩诃那伽，心得自在。摩诃迦叶  

与者，兼共□（菩萨）。龙树云：一处一时，一心一戒，道同一解脱，是名共。大比丘者，一云怖魔比丘。若行一切魔怖，皆当礼敬。缘有五种德：一者，发心出家，怀佩道故；二者，毁其形好，应法服故；三者，永割亲爱，无的（适）莫故；四者，委弃身命，遵崇道故；五者，至求大乘，救度人故。创发此心，令魔恐怖，故云魔怖。　韵  

□（剃）除发须坚持戒，妄念邪情专破怀（坏）。  

意地非论毁相仪，心中兼已离恩爱。  

取菩提，心不背，誓与有情填苦海。  

为有如斯德在身，魔怨所以长惊退。  

清高节操伏王侯，三事由（田）衣信脚游。  

恩爱岂曾□（关）口腹，形仪未省学妆修。  

有栖心处生穿凿，无益门中不嘱求。  

长遣魔怨怀怕惧，方得名为大比丘。  

二者名乞士，出家之人虚心求道，无所□（贮）畜，外乞衣食，以资色身。内之（知）门法，度之（诸）人众，故云乞士。　韵  

持盂聚落求斋饭，济给身躯摧我慢。  

物外之言不挂心，情中境像专除散。  

伏利名，闭松〔□〕，长使俗尘生仰羡。  

讨究真经度脱人，方契当时出家愿。  

身无拘系□（院）清幽，大似平江不系舟。  

既解情中无境像，应难闲事挂心头。  

盂中香饭时闻化，□（架）上田衣不乱求。  

长使俗家生仰羡，方得名为大比丘。  

上来比丘竟。  

此经比丘是大阿罗汉。梵语（行？）已立不受后有已下，毗婆沙九十四云：何故名阿罗汉？答：应受世间胜供养故，名阿罗汉。复次，阿罗者，谓烦恼名能害（割），用利惠（慧）刀，害（割）烦恼贼。此罗汉等，或是久成正觉，权作□（声）闻，新伏无明，令无余故，若阿罗汉，又阿罗汉名生。阿是无义，以无生故生故，名阿罗汉。彼于诸界趣生死法中，不复更生也。又汉者名一切恶不善济（法）。纔升果位。计数即尘沙莫及，都标即二万八千。阿罗者，即远离生义。远离诸恶不善法者，名阿罗汉。此口心恶者，理（谓）不善业；不善者，理（谓）一切烦恼障善法故。同于佛会之中，听说报恩经典。说为不是违义，如有颂言，远离恶不善，安住胜义中，应受世供养。  

贪嗔皆〔□〕断，尽是阿罗汉。  

来□（往）得逍遥，生死难萦绊。  

惠（慧）□（剑）镇锋铓，智月长圆满。  

龙天释梵人，见者皆称赞。  

会中罗（汉）好仪形，月面长眉眼绀青。  

身挂紬袍云片片，手棰（摇）金锡向（响）玲玲。  

行时每遣香明起，定里长裁（栽）觉树荣。  

总与如来为弟子，显名故入大乘经。  

一队队，遶金台，还列高低次第排。  

愿听三祇除见执，希闻一法得心回。  

伏缘自到居岩谷，誓与群生灭障灾。  

不可交声闻空在会，合应有菩萨也唱将来。  

经　菩萨摩诃萨三万八千人□（俱），此诸菩萨，久植德本。□于（于无）量百千万亿诸佛所，常修梵行，圆满大愿。其名曰□□（菩萨菩萨）  

菩者〔菩〕提，此云觉，即所求佛果。萨者〔萨〕埵，此诸有情，即所化众生。摩诃萨，大也。谓此有情，信大法，解大义，发大心，趣大果，修大行，证大道故，故云菩萨摩诃萨。若据梵语全呼，唐言好略。今此经更着摩诃萨，具大菩萨。又菩萨，所求义，萨埵义，勇猛义，不惮辛苦，求大菩萨。有者有能，故名菩萨。相者也，□（菩萨）时也。梵行已下直（兼）在家。  

虽居尘俗情高豁，恤物忧贫无暂歇。  

见苦长闻起□（对）治，于人未省生怨结。  

保行藏，持不煞，念念中间专省察。  

坚固身心虽在家，此人也得名菩萨。  

虽居俗舍浑客尘，别有阴功伏鬼神。  

无恨怨酬（仇）无爱春（眷），不怜毫（豪）富不斯（欺）贫。  

破除己物如他物，保惜他身似己身。  

坚固彻头行这行，也得名为菩萨人。  

经中菩萨者，不同此辈，本是位趋十地，果满三祇。垂恐（悲）愿而往覆阎浮，现神光如（而）周游净土。世无二佛，国无二王，是以权菩萨之形仪，切在助释迦而宣闻。万八千之名号，以（似）有差殊；四广大之坚心，略无高下。□（俱）持璎珞，各挂天衣。礼巍峨调御之法王，听洁（浩）瀚幽深之妙典。　韵  

三僧祇劫除烦障，百亿分身曾供养。  

释梵诸天起敬心，龙神鬼趣生回向。  

为众生，心愿广，誓把尘劳与扫荡。  

见道如来说此经，所以权为菩萨相。  

修城（成）□（果）满觉圆明，不异从头遍礼名。  

旋遶宝花舒王（玉）晼（腕），□杨（发扬）金口整珠璎。  

多兴利便缘含识，广起慈悲为有情。  

知道释迦宣此教，故来同听大乘经。  

悲愿切，救轮回，见者须交业障摧。  

现顶宝冠申请益，隐眉毫相侍莲台。  

随天衣动香风起，逐足旋行瑞叶开。  

严饰得道场只皆好，更应有天众也唱将来。  

经　复有无量百千欲界诸天子等，各与眷属，赍诸天上微妙香花，作天伎乐，住空中欲界。  

并有身光闪烁，〔□〕晚日之无〔□〕；体相庄严，共诸而有异。纔言正座，宝殿盘旋；拟道闲游，彩云捧拥。身披妙服，轻可三□（铢）六铢；顶戴星冠，花有百朵千朵。眷属也无非玉女，待（侍）从也莫不天男。似闇室内一盏明灯，如众星中一轮朗月。知佛欲说大报恩经，与天众□（俱），咸离上界。雨名花于空里，奏仙乐于云中。只逾克〔□〕中门，总到耆阇法会。  

欲界诸天无量，闻道报恩演畅。  

他也整顿威仪，各乃排比队仗。  

披妙服以忻欢，蹑彩云兮阳御（？）。  

日月□（岂）敢争光，天地不能拦障。  

花乱雨以缤纷，乐同音兮响毫（亮）。  

麦（蓦）地空中顿下云，各自持花申供养。  

当时欲界及诸天，闻道真经我佛宣。  

各整威仪离宝殿，□（俱）来眷属下人间。  

鼓神仙乐胜（腾）三界，雨妙香花遍大千。  

只似如今弹指顷，一时已到法王前。  

经　诸天龙夜叉至退座（坐）面。  

若论大众，不异（易）侧（测）量，或是圣贤，或是龙鬼。个个执持□（幡）盖，人人整顿威仪。以（似）星蔟（簇）高天，如雁奔阳浦。或有小小个勤□（策），威即降龙；也有老老大沙门，力能伏虎。或有能杨（扬）邪辩，击论鼓而魔党顷（倾）心；也有妙运法音，说志理而天花落座，或有身披百纳（衲），袈裟上点点云生；也有意□（博）三乘，口海内滔滔义泛。或有长者居士，抱（抛）荣贵而出家；也有帝主后妃，募（慕）高闲而求道。阿修〔罗〕即摄诸法曲，干闼婆即呈妙清歌。乃如斯便数若何（河）沙众，围遶释迦化主。  

声闻菩萨兼龙鬼，浩浩如砂难总记。  

风之旋来海角清，神仙乱下祥花坠。  

满虚空，遍天地，□（垓）罗未省纤〔尘〕起。  

双恩记第七  

经　尔时太子闻是语已，悲泪满目。世间众生造诸恶本，众苦不息，忧愁不悦。即回车还宫。  

太子比意出游，翻招苦恼。为睹前□（耕）织等，不免泪流盈目，尘坌满身。嗟众业之极多，愍二苦之太甚。强欺弱者，几时解息于冤家；富役贫人，何日破除于辛苦。是以回车上路，整队还宫，音乐闻如不闻，舞袖见如不见。惊讶满堤之嫔婇，五五三三；恛惶阖国之生灵，千千万万。如云急过，似鸟奔飞，正在商量，已却归殿。  

偈曰：  

悯念众生业所为，袖淹双泪□（旋）还垂。  

行行舞伎似无见，接接笙□（歌）如不知。  

揭地鼓鼙嚝绿野，怅（帐）天尘土绞红旗。  

满城惊讶出门看，人闹马斯（嘶）皆总归。  

既回不乐。王问曰：「汝比出游行，今何故不乐？」太子曰：「  

父王！我比出游，看园苑，不知人世有此辛〔苦〕。为骨肉之营摸（谋），致衣食之伤害。耕者出虫而鸟啄，织妇纺缕以子劳。屠宰煞□（戮）于牛羊，捕猎罗钧（钓）于鱼雀。互兴损害，终结冤家。苟事谩心，以强欺弱。所以不忍睹见，车马却回。众人既迫于煎煞，独自何须于快乐。  

偈曰：  

只管尊高处帝宫，未知门外苦千重。  

烹燖唱叫恨屠子，网捕喑嗟伤钓翁。  

少妇车前乇（屯）然（丝）缕，老乌犁过□（旋）衔虫。  

都由煞害兼衣食，所以归来不愿逢。  

王曰：汝极错吴（误）。人之世间，贫富随业，皆须衣而裹体，复籍（藉）食以养身。不纺而何致衣裳，不种而何求粟麦。至如飞禽走兽，大体亦然。随果报而虽（难）别形仪，配业缘而互相食敢（噉）。鼠为猫之煞害，匪自人教；蝶遭蛛之网并（罟），尽随天使。汝莫伤叹，此盖常规。若劳我之精神，又何名为孝道。  

诗曰：  

天配人生岂自由，有亲有爱有冤酬（仇）。  

福深尽为多曾种，分薄都缘不广修。  

贫女制衣功纺识（织），耕夫种植仕（事）田畴。  

思量总是寻常法，何必归来独致忧。  

太子曰：「然即如此，不敢违王。欲拟上闻，请乞一愿。」王曰：「汝但取吾意，音乐自娱，凡有所须，我皆随汝。」  

吾唯有汝偏怜惜，满国黄金未为直。  

岂独忧愁世苦辛，何偏伤愍人□役。  

阎浮提，随业力，但自安和莫煎逼。  

又说别怀弘愿心，一依所要无违逆。  

初间见汝载愁归，未测因由极贮疑。  

贵贱岂关今世作，矩（短）长皆自宿缘随。  

何消挠思加忧恨，但自宽怀好保持。  

若有愿心随速说，一看所要必无违。  

龙颜频视事难裁，子未披甲永系怀。  

寸步含疑何日了，双眉族（簇）恨几时开。  

臣寮惕惕随班望，嫔采兢兢出殿排。  

只候诸官言奏对，大家安乐唱将来。  

经　太子白言：「愿欲得父王一切库藏所有财宝饮食，用施一切。」  

太子曰：「王是我之父，我是王之儿，既有私愿，心（必）合细其敷奏。愿得王之饮食，济接饥人；愿得王之珠金，布施贫士。使织妇不劳于机杼，耕夫罢役于犁牛，渔翁断钓于江河，猎士解〔弓〕于林野，屠宰放猪羊之命，不结冤酬（仇）；采捕舍燕雀之生，断除惊怕。咸令充足，普使安宁。伏乞圣慈，许令开库。」  

偈曰：  

我为生灵苦恼拘，并缘衣食作崎岖。  

耕桑处处忙三际，营宦门门役九衢。  

愿使煞伤皆总免，欲令疲弊尽昭苏。  

乞王库藏皆充施，未委天心舍得无。  

王曰：「随汝所要，不逆汝意。」太子遂喜，选日开库般（搬）物。以五百大象载出四城外，宣令国土，凡有所要，不逆其意，具在经文。  

于是锁钥齐开，封题并坼。珠珍卸□（□），宝具分楼，并工搬运于天庭，簇手腾移于御库。差罗异绣，尽雄藩朝贡之仪；瑞锦音（？）绫，皆大郡谢恩之礼。玉带盘□而积屋，金瓶束榽（）以排山。镂花之迭□何穷，起突之舡连莫数。见钱等□尖可算，杂彩并海水方齐。五百象□而以夜继明，四城门□（垛）而自高及下。降敕召衮孤之者，道路如流；闻锺（钟）集耕稼之民，村园竞集。逐所要而一任般（搬）取，随希求而不障往来。何言于大有之年，远谢于无虞之岁。  

君王为子倾诸库，五百象□排四路。  

钱绢绫罗泛指埠（堆），金银珠玉何穷数。  

诏殊藩，宣近辅，纶指（旨）普天广流布。  

但是贫寒速遍寻，无论好丑须济（齐）赴。  

国王应愿念生灵，太子施财兴济度。  

一取来求不障兰（拦），任随所要无遮护。  

众皆知，悉奔聚，状星簇兮如浍注。  

换年少孤寒阙人，总教满足无贪姤。  

象□出国并流传，圣主搜寻有敕宣。  

一表帝王修净施，二彰太子结良缘。  

依时集士如云赴，继日般（搬）财似蚁旋。  

应是人家皆快活，排门比户散□（堆）钱。  

州州县县是珍财，只管笙歌醉玉杯。  

顿弃耕桑忙岁月，永抛经纪走尘埃。  

愧惭天子恩波及，感荷王孙库藏开。  

正是国人般（搬）取次，阿谁谏□（谍）唱将来。  

经　时库藏臣即入白王：「所有库藏，太子今已三分用一，王宜思之。」  

此臣正直为心，忠孝成节，非关惜宝，却为勤王，忧国库之空虚，必朝纲之散乱，遂启白王曰：「太子取宝布施贫穷，自数月来，三分已一，不敢遮障，合具奏闻。请王诚（诫）之，勿令分外。」  

臣主珍财合尽忠，堤防急疾要须供。  

保持锁钥费身力，较察奸邪无少容。  

府县凋残填纳库，生灵指（脂）血进王官（宫）。  

数旬太子般（搬）□施，已是三分减一空。  

王曰：「我子，不欲违拒。」又经旬日，转取多遂（遂多）。陼（诸）王臣众议忧烦，曰：「凡是国城，须凭库藏，财宝既竭，国力如何。不可掩惜人情，更须奏闻天听。」主藏大臣又再奏。  

偈曰：  

谬忝为王主藏臣，佩鱼衣紫入朝门。  

惜言却是不忠孝，有事直言先奏闻。  

赐罪任随刃下丧，诛家何惧失（火）中焚。  

适来点拾诸珍宝，太子三分竭二分。  

王闻臣奏，又敕云：「吾子不欲违拒，然卿小出稽迟，莫称其心，所贵挍却时光不取矣。」之主藏臣虽依王敕暂出，太子依日时节开库不遇，遂怒曰：「此小人，争敢逆我心意，多必是父王教矣。」太子遂少复思量，曰：「夫为孝子，不逆君心。未可自要结缘，倾竭父母库藏，须是别求财宝，救接贫穷，若不设计营摸（谋），何名施主。我今誓不取库内诸珍财，愿集多智人商量别营运。  

忠孝仕君亲，不合逆王意。  

忝作丈夫儿，争合为天地。  

若有悲心愍憔悴，直须别有天生智。  

免有君王心挠烦，谩教臣下言腾沸。  

唯财唯力要亲招，唯福唯缘不相庇。  

愿集城中众老人，别摸（谋）营修〔□〕坛施。  

免招恶逆挠王情，又得依（衣）钱（前）库藏盈。  

立使臣寮咸满愿，永除主掌别流名。  

深知自过为人错，莫泥他冤出令行。  

何似集贤商议取，共施智计与营生。  

济人须是自丰财，多才临时耳（？）意怀。  

多即我能施满足，少时他不为添陪。  

嗔嫌岂可因缘就，欢喜方能智惠开。  

敢问在朝卿相等，阿那边足利唱将来。  

经　尔时善友太子即集诸臣百寮共论议言：「夫求财于何业最胜？」  

太子前作念，遂选日诣诸大臣问：  

辅弼朝臣世共歌，名闻诸国计难过。  

匡扶社稷咸忠政（正），陶铸生灵尽协和。  

理乱境兵伤众暴，税田民不怨烦笴（苛）。  

筭应也会求财路，那个门中利最多？  

太子纔问了，中有第一大臣白太子，曰：「吾闻财广莫若营农。今年本种五升，来岁利收于十斛，不费人之远计，只烦牛以开耕。太子（半）出自于天时，太半兼归于地闰（润）。  

润息村田更不过，无论夏麦与秋禾。  

三升今岁垄三亩，一粒来年收一科。  

种日役牛虽困惓（倦），熟时排穗莫当何。  

既蒙太子垂言问，只有耕农利最多。  

善友却答，偈曰：  

深谢强摸（谋）计出先，思量未甚是佳言。  

傥蒙熟去谁惭地，忽若旱来须恨天。  

朝日尚难期晚日，今年早晚到明年。  

比来怕见民辛苦，特地教人却种田。  

别有一大臣曰：「不欲种田，无过养畜，或牛羊驼马，或鹅鸭鸡猪，随水草以滋生，逐放牧而肥盛。牛即以驭车般（搬）载，马即以涉路乘骑，猪羊而祭，鹅鸭以供承卿相。要者必买，无日暂停。方表利多，更难过此。」  

偈曰：  

养育全因水草肥，深宫太子也应知。  

牛于要路公私载，马向门出入朝骑。  

鹅鸭烹炮供辅相，猪羊宰煞祭神祇。  

是人家要须教买，得利偏多更莫疑。  

疋〔时〕太子闻之，又却答：  

此计思量更不名，大能邪见滥朝庭。  

发言争使我重问，塞耳转教人懒听。  

束发堪嗟虚受禄，佩鱼可惜乱公卿。  

比来怕业慊（嫌）怨债，特地如今却煞生。  

此既不称太子意。最后有一大臣，精神爽明（朗），词辨分明。曲身而走出班行，仰目而直言启白：「太子！我见太子，非是凡人。有怨（慈）有悲，有智有惠（慧），嫌煞生怨债，不欲煞生；知营种辛苦，不欲营种。意今普令含织（识），无事安宁，着自然之衣，食天赐之□（饭）。破贪嗔痴之窟宅，出离尘劳；重戒定惠之身躯，圆通法行。莫若入大海内，拜谒龙王，求摩尼宝珠，与众生利益，要饭即雨饭，要衣即雨衣，要金银即雨金银，要珠玉即雨珠玉。不伤物命，不使心机，除非菩萨以能行，难可凡夫之去得。」  

我知太子嗟生老，广运怨（慈）悲大能好。  

岂是凡人见解功，直为菩萨修行道。  

在迟迟，功草草，必与有情除热恼。  

若欲皆令免苦辛，无过求得摩尼宝。  

海龙珠宝号摩尼，求者千人得者希。  

要饭便教倾美饭，须衣立使雨名衣。  

□（般）般罗绮皆能出，种种金银一切随。  

必若办心亲去得，是名太子不思□（议）。  

菩萨行，且怨（慈）悲，凡小人民莫可知。  

太子往来无障难，功能转更不思议。  

虽切切，在迟迟，善事多摩（磨）花□（偏）移。  

却怕众生薄福德，不逢太子却回归。  

臣虽设计尽卑怀，去住临时好剸裁。  

比要身安希偿禄，莫教王□（怪）却成灾。  

彷徨失次唯忧耻，战汗交并未敢回。  

太子当初闻此语，惬意不惬意唱将来。  

经　善友太子言：「善哉！善哉！唯此快耳。」即入王宫，上白父王。太子今欲大海采取好宝。  

善友闻此臣说，忻喜异常。移时激赞于善哉，累顾称扬于快耳。再三感谢，实是智人。不觉举身，  

合掌偈赞：  

方信朝庭有智人，此之高□（计）未曾闻。  

菩提路上逢良友，□□（热恼）城中睹惠（慧）云。  

实为共心修利济，真名同力救沈沦。  

愿吾来往无摩（磨）难，分一半功能奉献君。  

善友太子说偈缵（赞）已，即入王宫，白父王，曰：「我为济贫，开王库藏；又恐虚竭，不欲破除。既乏力而无门，愿入海而求宝。请王教去，不要忧烦。远至半年，便即朝觐。」  

我今入海求珠宝，普向阎游济孤老。  

大把忧煎与改移，广将贫困令除扫。  

日不遥，人满道，除分行装便应到。  

特故朝参辞父王，愿王令去无忧惚（恼），  

坦然平道并无山，商侣稠盈不至难。  

去约数旬摸（谋）采访，来朝半岁便归还。  

何消驿递排家馔，自有程粮逐意□。  

只愿父王深体察，莫将忧惚（恼）作遮拦。  

保持平善却归回，必没龙神与作灾。  

损物人心终致患，利生天眼筭应闲（开）。  

稍宽日月时通信，暂假恩情莫系怀。  

想得父王闻（请？）语，大应不乐也唱将来。  

经　王闻此语，譬如人□（噎），亦不得咽，又不得吐。语太子言：「国是汝有，库藏珍宝，随意取用。何为方便，自入大海。汝为吾子，生长深宫，卧则帷帐，食则恣口。言今者远涉途路，饥渴寒暑毒，谁得知者！又复大海之中，众〔难〕非一。或有恶〔鬼〕毒龙，湍浪□（猛）风，回波涌复（澓），水泡之山，摩竭大鱼，往者千万，达者一二。汝今云何欲入大海，吾不听汝。」  

佛报恩经第七  

报恩经第十一  

经　得到此岸，见弟恶友，问言：「汝徒傥（党）伴侣今何所在？」善友既蒙龙王差鬼兵送出海岸，送已却回。见弟恶反，问：「五百商人，今在何处？」  

下经答云：  

「善友！船舫沈〔没〕，一切死尽，唯弟一身牵持死尸得全济，众伴财货一切已尽。」  

偈云：  

短寿长年莫定论，烟蒙咫尺岂能分。  

久湆（谙）舡舫由（犹）为可，乍见波涛必丧魂。  

翻覆任言天上宝，倾危何管国中尊。  

诸多商侣皆沉没，唯我修心偶得在（存）。  

善友闻已曰：「深喜深喜，财宝闲事。天下所重，莫若己身，但得身安，何愁珠玉。」恶友曰：「我即不尔，今愿富死，不贫而生。何以得知？我曾至冢间，闻诸尸鬼，作如是论，我所重宝，不能重身。」  

经意元是诱兄珠之去处矣。  

偈告兄曰：  

兄见珠金实等闲，我于此舍最为难。  

有财到国意方满，空手却归心总阑。  

是事不知长似钝，见人少语也成烦。  

争如富贵身□（终）殁，大胜贫穷住世间。  

善友心信质直，所贵安在（存）弟意。恐海中沈却珍宝，倍生惆怅。寻与弟曰：「汝不要惆怅，沉没舡舫，极是闲耳。吾已得龙王如意宝珠。」恶友寻问兄曰：「珠今在何处？」答曰：「吾得宝珠，见在髻内。朝昏守护，动止堤（提）防。贵满父母之忧怜，兼救生灵之贫困。助弟喜庆，莫至劳心。雨得宝时，大家富贵。」  

宝珠常在我头髻，今日分明言告弟。  

暮去朝来受苦辛，劳心在意须藏闭。  

雨珠金，弘救济，平等利生除困弊。  

莽卤人来莫遣知，免遭劫夺违言誓。  

此来已是有前期，蔟（簇）簇行程必不迟。  

每忆当初辞国出，岂望今际得珠归。  

倾心大作弘慈悯，雨宝偏能救国危。  

除却路途分付弟，别人借问莫教知。  

谓（为）之悲喜两盈怀，大愿今朝已允谐。  

既有难思珠内宝，何须恋着海中财。  

希求分外深为错，散失寻常不足哀。  

恶友闻兄如此说，等应设计也唱将来。  

经　弟闻是语，心生嫉姤，忧恚懊恼。作是念言：父母而〔常〕偏心爱念。今复更得摩尼珠宝。我身今者父母恶贱，甚于瓦砾。  

恶友因此念念，遂重起念偈：  

善友承恩众具瞻，□□（头头）怜惜认憎（增）添。  

行时嫔采千花从，卧则帡帷百宝□（兼）。  

未到先排珂贝倚（椅），遥来已卷水精帘。  

此时更得朱（珠）归去，看我如冤转被嫌。  

纔自语心偈已，寻起合掌白兄曰：「快善！甚善！得此宝珠。今此险路，宜加守护。」善友直心，语恶友曰：「外（收）取此珠，勤加保护。我若歇息，汝宜看之；汝若睡眠，我自看守。」如是数日相随，皆如前说。  

宝珠解下汝收取，在意着心勤守护。  

行座（坐）专专共保持，睡眠好好相分付。  

防恶人，看险路，见闻觉知必嫉妒。  

忽然参差失坠他，□（拟）于何法申论□（诉）。  

此珠希有贯（实）难求，不是龙王不易留。  

汝睡必兄专意护，我眠托弟着心外（收）。  

恶人奸巧争无计，崄路崎岖未免忧。  

必若因□（循）遭失坠，檀陂（波）罗蜜大难修。  

莫眠莫□（慢）莫迟回，莫信因循莫妄推。  

莫遣违心于弟误，莫教失事把兄□（挨）。  

几多孤老希今力，无限贫穷望此财。  

如是相随经数日，到阿谁看守也唱将来。  

经　尔时恶友次应守珠，其兄眠卧，即起求二干竹刺兄两目，夺珠而去。  

恶友设计，算兄睡着，次当守珠。求二干竹□（片）。  

偈曰：  

道途辛苦睡深更，善友沈然梦寐成。  

上土（士）保持虽意在，恶人计校已心生。  

酌量地里应难趁，顾望天何（河）必未明。  

取二竹枝□（签）眼损，偷珠连夜发先行。  

善友既被签目损，连唤恶友名字：「恶友！恶友！此有大贼，损我两目。」不知已先去矣。既唤不应，又更大声唱叫：「恶人！恶人！我目已损，若要珠，任将去。莫损我弟，我弟痴幼。」望空叫唤，语贼曰：  

海宝摩尼一任将，自缘不解别收藏。  

却忧我弟年痴騃，伏愿慈悲莫损伤。  

如是叫唤求嘱，亦无人应，遂咸（感）树神。故下经云：如是高唱，声动神祇，经久不应。尔时树神即发声言：「汝弟恶友是汝恶贼，刺汝两目，持珠而去，汝今唤恶友〔何〕为？」  

以偈告曰：  

不在高声唱叫频，更深空使动龙神。  

偷珠将去非珠愿，损汝眼伤是汝亲。  

休费语言求彼命，谩〔□〕恩爱惜他身。  

要知贤弟今消息，便是将筌（签）下手人。  

善友曰：「苦哉！苦哉！何知此事！」  

仰天深夜倍号哭，双眼痛兮痛难触。  

不易知他嫉妒情，如何拔得干枯竹。  

何怨酬（仇），何骨肉，合面草□（头）血流漉。  

比者将为真弟兄，谁知有此心中毒。  

错疑错为贼来侵，此行乖差□（叹）古今。  

珠逐恶人星夜去，血随干竹草头霖（淋）。  

语多种种伤无尽，哭断声声痛转深。  

将为慈悲真我弟，谁知怀此毒身心。  

和身合面嫩（懒）能回，石作心肝见也摧。  

走兽曲蹄咸怅望，飞禽敛翅尽悲哀。  

不唯永夜无辜逝，兼向长途□（绝）主埋。  

恶友既将珠走去，还向何国土也唱将来。  

经　尔时恶友赍持珠宝，还归本国，与父母相见。日（白）言父母：「我身福得（德），而得全济。善友太子与诸从伴薄福德故，没水死尽。」  

此即恶友太子偷珠先去，归到本国，白父母：  

善友前生业所为，泛沧波里独身危。  

几多珠玉被风陷，无限经商遭水吹。  

未发挤排由（犹）可慎，上舡悔恨已难追。  

人间分命知将定，只我安宁却得归。  

问：父母闻此如何？  

下经云：父母闻是语已，举声大哭，闷绝躄地，以冷水洒面，良久乃苏。语恶友言：「汝云何乃能持是而来？」  

一过啼多血满腮，肝肠寸断几千回。  

翻使恶人延命禄，却教善友掩泉台。  

不曾伤物物何怒，无事负天天送灾。  

水漂便合相随去，更趁今朝作甚来？  

恶友遭父母嫌弃，心转懊恼。比拟将珠出去（云）我得，后闻此语，遂埋土中。  

既遭父母相嫌虐，转转思量生毒恶。  

门外虽行强破除，宫中住总无依托。  

倍悲嗟，暗斟酌，已是隔生曾淡薄。  

莫谩将珠送与他，不如掘地深埋却。  

如今设使取珠呈，难免悲啼只忆兄。  

事事憎嫌非此世，头头毁骂出多生。  

欲摸（谋）计策辞宫内，又恐传扬哭国城。  

直得珠奇千万种，思量也是不垂情。  

争如深掘土中埋，断却多生以命摧。  

向我垂情非世愿，与他为子是天差。  

半年出国忧千种，一日归宫骂百回。  

这个也为闲处事，问善友到何安泊也唱将来。  

经　尔时善友太子被刺两目，干竹签刺，无人为拔。徘徊婉转，靡知所趣。当时苦恼，大患饥渴，求生不得，求死不得。渐渐前行，到利师跋王国界。  

恶友将珠到宫，遭父母嫌污。其珠已埋却…  

兄在后扶身渐行。  

草中抬得身，扪摸觅途路。  

迷闷虽半醒，疼痛何申诉。  

徘徊自慰心，疲困谁相顾。  

便是盲乞人，无物堪防护。  

娇痴恶友何生毒，忽起此心刺兄目。  

我即虽然行步迟，忧伊算得程途速。  

于我无情却是闲，将我宝珠恐伤触。  

騃小都由神鬼迷，仰天不觉连声哭。  

一声断兮哭一声，念伊痴騃嗼（叹）伊名。  

我心终不见伊过，愿得身安归帝京。  

圣贤保护令无难，父母见归思念生。  

到年长大解思寸（忖），长短却来寻觅兄。  

如是啼哭，伴行数日，到利师跋王国界内，其善友太子未入海时，父王许利师王女结亲姻，后知入海溺水。太子欲到国数十里，于路上诈为盲乞人座（坐）。恰遇牧牛监官，为王放五百牛。其牛王遂以四足骑太子身，放诸牛过。以舌□眼，拔出竹刺。良久，牛王遂去。后牧牛人顾视知异。  

偈问：  

观汝虽然两目盲，感招牛拔竹签行。  

已前祥瑞虽闲事，此日希奇争不惊。  

莫是中私藏幻术，为曾上世奉神灵。  

免吾种种疑心起，幸望通传何姓名。  

善友蒙问，寻自思惟，我若实说，其恶友必遭损害。缘利师王是外舅矣。遂只答言，我是盲乞人矣。  

深惭陋贱无名字，乞食偶然行至此。  

幻术都来莫会他，神灵也不曾相仕（事）。  

蒙牛王，与拔刺，应是残身未当死。  

人（仁）者今朝何必疑，我身只是孤贫子。  

我无家住复无归，乞食求天信脚为。  

此世孤寒甘贱陋，前生饥薄致穷危。  

非关竹刺藏深术，都是牛王具大悲。  

见是形容皆总见，忽然何得又相疑。  

莫于姓氏乱疑猜，我此形躯必不材。  

托母未知何相貌，生身终日走尘埃。  

遭逢竹刺缘偿业，值遇牛王为息灾。  

争那牧牛人不信，再三愍念也唱将来。  

经　时牧牛人遍体观望，人相有异。即语言：「我家在近，当供养汝。」时牧牛人即将善友还归其家，与重重（种种）饮食，诫敕家中男女大小：「汝等供侍此人，如我不异。」  

善友虽如此分疏，牧人终不信。…遂将归。  

偈语曰：  

眼目虽盲托贱身，那（奈）何不称受饥贫。  

双眉郁郁入敷须，两耳梭梭垂埵轮。  

平正人中高凤觜，分明指上旋螺文。  

莫嫌我向村园住，尽此身来养育君。  

盲人遂肯去，牧牛人将归家养，语其大小，令勿轻慢。引前文。…如是经一月，其家厌患有语。善友闻声不乐，即自思惟。明日早辞欲去。牧牛人曰：「莫是我家小幼！」答曰：「不然，非汝家大小不垂情，自为无分矣。故不宜久住也。」  

偈辞：  

揣度饥贫每自谦，眼盲远物总难捻。  

卧身席是汝妻送，洗面水令贤子添。  

嘿嘿怨嗟缘我乞，明明看侍（待）为（君）严。  

今朝所以相辞别，不可直须教到嫌。  

牧牛人曰：「不可去矣！」善友曰：「不然，须去矣！」如是再三，留不得。遂问：「去要何物？」盲人曰：「汝若怜念我者，为我作一面瑟（琴），送我着州城多人之处安置，我自弹曲乞食矣！」牧者遂求得一瑟（琴）赠之，送在利师王国市内。  

留连虽切无心住，恳至拜辞须欲去。  

盲土（士）然知说扰烦，牧人未免生疑虑。  

我贫居，况村墅，难办珠金相借助。  

奉献家中一面瑟（琴），送君安置多人处。  

主人垂念客分明，难似今朝主客情。  

客感叨烦言切切，主惭寂寞泪盈盈。  

居家极阙三时饭，送路聊申一面瑟（琴）。  

彼此礼仪皆总足，相随直到利师城。  

□肩入国座（坐）长街，别牧牛人请却回。  

倚托故难嫌浩闹，经过信任扑尘埃。  

摩抄（挲）头面情私喜，调弄瑟（琴）弦曲暗排。  

多少人民皆总看，何似音生指也唱将来。  

经　善友巧善弹瑟（琴），其音和雅，悦可众心。一切大众皆共供给饮食，乃至充足，利师跋王国内伍百乞人皆得饱满。  

既到国内，遂弹瑟（琴），一切人皆看。兼五百贫人。  

倍加弹得感人情，终不分疏出姓名。  

曲上早能分节拍，弦中更巧贴音声。  

非唯探候闻宫内，兼又传扬动国城。  

应是街坊相屈唤，无论高下总来听。  

因此街坊人众，递互相传，装裹衣裳，供给□（茶）饭。岂空饱一身盲士，兼普济五百贫人。皆蒙曲调之因依，尽自贤歌之庇荫。  

街坊每日弹歌曲，到处看人千万蔟（簇）。  

总道多应别有家，尽言可惜教无目。  

饭盈盘，衣满复，无问高低垂顾录。  

莫说丰饶一个身，兼供五百贫儿足。  

朝朝座（坐）市弄弦歌，妇女云奔不那（奈）何。  

雅调又高兼又稳，清音能美复能和。  

非空饭味人人足，兼得衣裳日日多。  

五百贫夫皆饱暖，阿谁福力敢如他。  

自欢自悦畅情怀，每日人听满六街。  

仪貌顿蒙抛瘦悴，衣装都总换尘埃。  

终无姓字传人耳，只以歌词浑世财。  

正是逍遥安乐次，被阿谁借请也唱将来。  

经　时王有一果园，其园茂盛，常患鸟雀。时守园监语善友言：「汝当为我阿护鸟雀，我当〔好〕相供给，愿…」  

佛报恩经第十一  

### 三、金刚般若波罗蜜经讲经文  

上来总是弟（第）十八上求佛地住处□（门）中。次第解释之中，且有三段经文：第一，□（简）所缘境。经「□□（须菩提），于意云何，如□（恒）河中所有沙」至「尔所国土中，所有□（众）生若干种心。」答也。第二，明佛能知。经「须菩提，如来悉知悉见」是也。第三，征释所已。经：「须菩提，如来说诸心皆为非心，」至「未来心不可得」。是也。三段不同，且当第一□（简）所缘境者：  

五眼义门排遣了，若干心数又如何，  

指示恒河沙数如（了），经中便请唱将罗。  

经：「须菩提，于意云何，」至「若干种心。」此唱经文。明用一恒河沙数诸恒河，缘用诸恒河中沙数诸佛世界。佛□（问）须菩提，宁为多不？须菩提言：甚多。世尊言：尔所国土中所有众生，若干种心者，即是尔所世界中，各有众生，各有若干心也。  

将沙数世世难穷，尽是诸佛国土中，  

世界众生无亿数，各怀心义几千重。  

若国土，若干人，若干沙数若干身，  

佛有若干光照耀，尽教总得出沈沦。  

佛有他心尽见伊，若干心数总皆知，  

筭（算）料不应取次说，都公案上复如何。  

经：「须菩提，如来悉知见」等；  

一河沙数众河沙，数尽恒河世界家，  

一个众生有多少意，意中各自有千差。  

牟尼佛有多方便，变现令居百亿花，  

过去未来及现在，三心难弁唱将罗。  

经：「何以故？」如前所说也，答也。言如来说诸心者，先深众心也。言皆为非心者，言是名为心者，是颠倒邪见之心也。乃至「未来心不可得」者，征释也。一切众生□（闻）说诸心，为是实心，故□（得）破遣，过去〔心〕已□（灭），未来心未至，现在心□住，三世求心，□（乃）不可得，此明三皆空也。法喻合。  

一心能起几千心，九转十翻□（那）□（畔）寻，  

继绊网罗不用入，□明颠倒莫教侵。  

现在未来并过去，作用思维事转深，  

佛意总教除断却，此是菩提大道心。  

拣却邪心不用留，□明妄相也须休，  

持念金□（刚）般若法，百年之后便何忧。  

须转念，莫蹉跎，知是漂沈不要过，  

眼暗耳聋看即是，要□（身）曲台（吕）又如何。  

直得剩转金刚教，般若□（无）过遍数多，  

施惠万般求福德，三千七宝唱将罗。  

经：「须菩提，于意云何？若〔有〕人满三千大千世界七宝以用布施，」乃至「多不」者。问也。  

〔经〕：「如是世尊，此人以〔是〕因缘，得福甚多」者，答也。言：〔经〕「若福德有实，如来不说福德多，以福德无故，如来诸德福得多」者，佛为印成也。言三千七宝者，如上所解也。言是人所得福德宁为多不？须菩提言：甚〔多〕世尊。此人以是因缘，德福甚多者。所为本心颠倒，遂即依心起行修福，福亦颠倒。如醉人朦笼（  

胧）而行，虽然即醉，隐□（影）望家而行，任运欲达家，有骨肉相接，便至其家，醉醒方知。若早是醉迷，又望□（坑）而行，必见颠坠。此是（事）亦然。我身□量生来早是沉迷，今又遇政法心欲邪宗，必逢颠也。言以福德□故，如来说得福多者，言有实者，为有相福也。故言□相者，为□相行，遂获有相之福德。故曰以福得（德）□故，如来说得福多也。  

上来有三：一、问，二、答，第三、如来印成。三段经文，合为一唱，解释已竟。  

上来有一十八住门中第十八，上求佛地住处门中，先有六段经文：第一、国土庄严具足，解释已了。第二、□上见智净具足，已了。第三、色身具足。第四、相身具足。第五、语具足。第六、心具足。六段经文，各各不同，前二已竟，今当第三色身具足者。  

经：言道「须菩提，于意云何，佛可已（以）具足色身见不？」问也。「不也世尊。如来不应以具足色身」乃至「即非是名，」答也。此文有四：一、问，二、答，三、征，四、释。此明色身与法身有异，故二不可以色身见法身也。言如来说具足色身者，此明如来色身不离法身也。言即非者，不乖异也。言是名具足色身者，此明：色法虽□本是一。  

法身□相本□刑（形），现相权宜化有情。  

身色端严长丈六，八十种好自然明。  

慈悲处处垂方便，喜舍头头愿早成。  

但得众生登果位，便是天平与地平。  

深观浊世苦偏多，恶业持身不那何。  

诸相未知何似许，文中应有唱将罗。  

〔经〕：「须菩提，于意云何？佛可以具足诸相。色身具足，是名诸相见足。言不应以具足色身见诸相者，」乃至「是名诸相具足。」言不，此明相好与法身异故，故不可以相好见身也。言如来说诸相具足者，此明相好本从法身上起也。言是名诸相具足者，此明虽异不乖一，成□（第）二句也。此是六段文中第四相身具足也。  

如来若不现金身，争化得□□（阎浮）世上人，  

百忆垂刑由不悟，参差上自却沉沦。  

四弘誓愿深如海，六度无边布法云，  

蠢动含令（情）皆利益，不论胎卵尽沾恩。  

黄金座，紫金台，一法门中万法开，  

假设虚施皆不用，真言实语唱将〔来〕。  

经：「汝勿谓如来作是念，」乃至「无法可说，是名说法。」此是第五语〔相〕具足也。  

此又有五：一、问，二、遮，三、征，四、释，五、成。言汝勿为如来作是念，我□（当）有所说法者，意言莫道如来，即法身能说法也。言莫作是念者，遮说也。言何以故？若人言如来有所说法，即为谤佛，不能解我所说故者。若人言如来即法身，有所说离法身，更别有所说法，即是谤佛，不离法身所说也。色相之身，从法身而现化，万法流行，从化身演出也。□（互）相依止，源本法身也。经言：「须菩提，说法者，无法可说」者，约教有说，就理无言，无言是名说法者，明理教相应，不即不离，是名说法也。  

上来总是十八住处门中，且有六段经文，于色已竟，今当第六心具足者。就此文中分之为六，即六种是也。言六种心者：第一、念处心，第二、政觉心，第三、施设大利法心，第四、采（摄）取法身心，第五、不住生死□（涅盘）心，第六、住净心，六段不同。且第一、念处心者，此文有四：问，答、征、释。  

各请敛心合掌着，能加字数唱将〔来〕。  

〔经〕：「尔时惠命须菩提，白佛言：世尊，颇有众生于未来世，闻说是法，生信心不？问也。佛言：须菩提，彼非众生，非不众生，答也。何以故？征也。须菩提，众生者，如来说非众生，是名众生，」释也。言彼非众生者，彼非者，从真如上起差也。是人能行六度之行，得成圣位，即非众生也。言非不众生者，是人作众生行，即非不众生也。言如来说非众生者，即今现受其身也。此六十字自豪州入□（冥）僧沓（还）魂后，于石碑上得之也。  

崇圣寺僧入  

此唱经文意义长，劝人达理悟无常。  

□（业）道之中由自念，冥司称赞足威光。  

还魂记内分明说，广异文中有吉祥。  

在世之中销苦离，临终决定住西方，  

世□事，白（目）前存，苦乐相兼有甚□（夸），  

听取经中没语道，分明好为唱将罗。  

经：「须菩提白佛言：世尊，佛得阿耨多罗三菩提，为无所得邪？」此是善现发问也。言如是者，如来印成也。言：「须菩提，我于阿耨三菩提，」乃至「无有少法可得者，」此性净菩提，本来圆满，无法可得。是菩提也，彼「须菩提，是法平等，无有高下」者，此是平等菩提也。言「是名阿耨菩提」者，以平等故。  

此是六种心之中第二政（正）□（觉）心也。此文有二：第一、明善现发问，如来印成。明□（菩提）□（果）□（无）所得也，即适来所唱是也。第二、明菩提因无所得者。  

经：以无我人等，修一切善法；即得□（菩提）所言善法者」乃至「即非是名也。」两段不同，且当第一果无所得者。□（菩提）名有三：一、性净□（菩提），二、平等□（菩提），三、方便□（菩提）。言是法平等，无高下者即是法身□（菩提），在于六道身中，亦不减下。在佛身中亦不增□（高），名平等□（菩提）也。  

□（菩提）大道本来圆，妙法多能助世间，  

不减不增平等义，□高□下尽同旅（旋）。  

六道身中□欠少，诸佛身上不遍（偏）多，  

草木以来沾般若，藂林尽有六波罗。  

悲愿泣，或欢歌，或时相遇或蹉跎  

悟了还同佛境界，迷时衣（依）旧却成魔。  

也刚筑，也柔和，虚空逼塞满娑婆，  

此如来平等义，修何善法唱将罗。  

经：「菩提以无我人等」乃至「即是名也」。此是第二段，菩提因无所得，以由缘也，缘□□（我）人寿者，又□（修）政法□漏，乃得菩提也。言所言善法者，□□（修于）善法也。言如来说非善法者，非世间有漏善也。言是名善法者，是出世间□漏善法也。  

善法直得次第修，虚施功果没因由，  

□漏果圆生净土，有为功德□（行）难筹。  

祭神祀鬼求邪福，政见门中□（事）不收，  

一种是修诸善法，何如向佛法里用心求。  

非善法，不须修，是善法，切须修，  

佛法名为是善法，邪魔非法不堪修。  

坚修善法没人过，定证菩提阿耨多。  

向下经文没语道，三千七宝唱将来。  

〔经〕：「须菩提，若三千大千世界中，所有诸须弥山王」乃至「若人以此般若波罗密经」乃至「喻不能及者」，此是第三施设大利心也。就此文中，分之为二：第一、政法利益，校量胜劣，适来所唱是也。第二、安立第一义，顺成返显，拣异凡夫。两段不同，且当第一，政施法利者，言三千六千如上事也。七宝须弥，亦如上说也。辟（譬）喻所不能及者，校量显胜，灭恶生善，胜劣之间，亦不相似，为因感果不相似也。  

三千七宝若须弥，未胜常将般若持，  

舍施福田□广大，高迁未必证菩提。  

百千万亿无疆福，究竟沉沦定□（有）期，  

念得一抽清净教，三涂六道镇相随。  

校量功德言谈了，拣异凡夫事若何，  

大众敛心合掌着，高声□〔为唱将罗罗〕。  

经：「须菩提，于意云何？汝等勿为（谓）如来作是念，」乃至「说非凡夫者」此是第二顺成返显也。言勿为（谓）如来度众生者，准平等理中无众生也。言实无有众生如来度者，一切众生平等，皆有真如法身，非是度始乃有也。□（言）「若有众生如来度者，」如来有我者，世间若有一个众生是如来度，如来即有我人寿者也。如水之在雍，决之即流，信之心，劝之即发菩提也。言：「须菩提，如来说有我，即非有我者，」盖缘凡夫之人，用（以）为有我，如来与断也。言即非凡夫者，无实凡夫，若定为凡夫，即不言证圣也。  

凡夫由来没定期，祗是全由造业时，  

政信□（自）然生净土，邪心祗是自家欺，  

圣谛本来修政信，凡夫因地自生疑。  

事在目前无错谬，金刚经上□（尽）皆知。  

三十二相如何说，偈讼（颂）长行赞阿谁，  

六段文中第四段，都公案上〔唱将罗〕。  

经：「须菩提，于意云何，可以三十二相观如来不？」问也。「  

须菩提〔言〕：如是如是」，答也。「佛言：须菩提，若以卅二（三十二相）观如来者，转轮圣王即是如来。如来质也。须菩提白佛言：世尊，如我解佛所说义，不应以三十二相观如来。」领解也。  

尔时世尊而说偈言：「若以色见我，」至「不能见如来。」此即缘须菩提见相之心未息，如来故以此偈劝之，令生实信也。此义是佛语，须菩提不应以三十二相，修成功德之身，比并法身本来之身也。法喻合。如世间官职也，章服虽同，行业各异，佛与轮王亦然也。  

虽然万法总皆□（空），依负还须立祖宗，  

大有颜客（容）相似者，争那尊卑事不同。  

轮王相有三十二，不离巡□（循环）六道中，  

牟尼万劫超三界，佛与轮王行不同。  

用色相，以音声，不能如□（但）解修行，  

此个名为邪见相，菩提佛果大难成。  

塞□（谩）蓦（骂），世间术，莫行邪行莫徒□（疾），  

眼见先□（灵）皆妄语，耳听天乐不着实。  

终朝只是行邪道，甚时政见一花台，  

偈讼（颂）适来言已了，长行好为唱□〔唱罗〕。  

经：「须菩提，汝若作是念，如来不以具足相故，得阿耨菩提。须菩提，莫作是念，如来不以具足相故，得阿耨菩提者。」此是第四□（摄）取法身心门中第二段经文。此唱经文是须菩提闻说法身，非修成相，意为报身菩萨，亦非修成相也。政遮也。  

空生错会如来意，为是真如本自修，  

大圣世尊重为说，令教觉语（悟）志心求，  

说断灭，复如何，特地应须说向他，  

六种之心第五段，又分两段唱将来。  

经：「须菩提，汝若作是念，发阿耨菩提者，说诸法断灭〔相〕。莫作是念，何以故？」征也。汝能发菩提心，即须于法不说断灭相。此唱经，名不住□（涅盘）也。经言，说诸法断灭者，佛语须菩提，汝若便言法身既是本来，何用修者，此是起断灭相也。言莫作是念者，佛为遮也。言何以故？征也。汝能发菩提者，即□□（须于）本来法上，不生断灭相，为度众生故，故言于法不说断灭相也。法喻合。  

证得菩提金色相，只徒三界度众生，  

贪趁向涅盘安处座，众生因甚肯修行。  

︱般变化时时现，作用神通处处呈。  

佛法常教不断灭，专心演说大乘经。  

舍七宝，又如何，尽胜常持阿耨多，  

功德未知〔何〕似许，不教贪处唱将来。  

经：「须□（菩提），若□（菩萨）以满恒河沙等世界七宝〔布施〕，言施福虽多也。若复有人求（知）一切法□我，得成于忍，此菩萨胜□（于）菩萨所得功德者。」是人持经功德，成无上道也。施福虽多，必竟沈坠也。是人因世间持经，获出世间福，证涅盘果，知诸法□（空）也。乃胜施宝也。言「诸菩萨不□（受）福德者，」菩萨由□我□生解，故不受有漏福报。言「须□（菩提）白佛言：世尊，云何□（菩萨）不受福德者。」此是须□（菩提）问□（菩萨）何以不受福耶。答：「□（菩萨）所作福德，不应贪着，是故说不受福德也。」  

是菩萨得我法二□（空）故不生贪也。恒河七宝，如前解了。此唱经文，明第五修不住生死。初、问劣，二、问胜也。三千七宝施含蠢动，世世受福，福尽还坠，四句偈文，能销□量重业，究竟成佛也。  

七宝持来惠有情，感果人中天上生，  

此则名为有漏福，不如常转大乘经。  

有漏福，受荣花，何似持经种善芽，  

菩萨不贪如是福，如来义理唱将罗。  

经：「须菩提，若人言如来，若来若去，若坐若□（卧），是人不解我所说义者，显非也。何以故者？征也。如来者，□所从来，亦□所去，故名如来者，释义也。若由如也，如人言也。」上来总是六种心中，第六□（所）住净心也。此门之中，第六通合，都有七唱经文，段段别分，六唱是长行，二唱是偈讼（颂）也。适来所唱，是第一威仪行住净也。」  

经：「须菩提，若有人言如来，若来若去座卧者」乃至「□所从来亦旡所去，故名如来者。」若人言真身亦有去来，即是人不解如来所说□（义）也。真身应身虽有异，义归一也。言□所从来，又□所去者，即真常不动也。报身如来者，六度十一空，化身从如实道，即是三身如来也。  

一真法界本无差，平等能均万万家，  

坐卧去来权示现，化身百亿喻河沙。  

湛然不动超三界，六道常行自利他，  

法报二身人不会，由如何等唱将罗。  

经：「须菩提，若善男子善女人，以三千大千世界□（碎）为□（微）尘，□（于）意云何。是微尘众，宁为多不，问也。甚多世尊，答也。何以故？征也。若是微尘众实有者，佛即不（不字为衍文）不说是微尘众释也。所以者何？难也。言佛说微尘众，即非微□（尘）众，是名微尘众者，」乃至「如来所说三千大千世界，即非世界，是名世界者。」此唱经文是第二蕴体非实也。  

微尘能成世界，应身能显真身。言碎世界为尘多不？甚多者，此喻显从真见应，非定一义也。后显诸佛断灭烦□（恼）尽仪也。且世界是尘所成，尘从世界上起。且化身本自真身，真身因化而显。非尘不成其界，非化不显其真。且从年至岁□尘，尘不离于世界。从劫至劫度众生，众生元在法界。不动即止，佛及众生亦然也。尘不动即是止也，烦恼不动即是□（灭）也。言何以故？是微尘众实有者，佛则不说，此明微尘不实，烦恼亦不实也。言则非是名者，明佛说碎世界作微尘，喻诸佛断烦恼尽，于真如法界处，非定一□（义）也。  

且尘在世界，而世界能客（容），烦烦（恼）在法界，而法界不染。或云烦恼在佛，而惟佛能伏。尘在世界，而世界能受也。  

且若非世界，焉能容尔许多微尘，且若非如来，焉能伏尔许多烦恼。且世界是空，而微尘亦空，且真如是空，而烦恼亦空，故曰非定一义也。  

世界非常可宽，容纳尘埃有甚难，  

五岳四椟（渎）皆总受，不论江海及诸山。  

藂林花药兼松竹，六道三□及四禅，  

直是上生非相处，风轮水祭总成困（闲）。  

直常法界还如此，烦恼摧伏有甚难，  

不拣四生兼六类，尽得□余证涅盘。  

微尘道理称扬了，向下经文事若何，  

各请敛心合掌手，衣（依）前好了〔唱唱罗〕。  

经：「何以故？若世界实有者，则是一合相」乃至「贪着其事者。」  

此唱经文是第二约二谛，弁为重成也。言若世界实有，是一合相者，何以得知世界不实耶？若世界定实有性，法身如来，喻如世界。一切烦恼，喻如尘埃。微〔尘〕从世界而起，世是微尘所成，非烦恼不显法身，非尘埃不显世也。若□出众微尘，从他方而着，他方岂不是世耶？若驱出众烦恼，从别处而着，别处起（岂）不是法界也。此微尘之义，其事甚深也。  

不拣山河大地，不拣日月星辰，  

不论三恶道中，不说十方世界。  

将来尽化作微尘，撒在空中处处匀，  

积聚微尘成世界，将来打碎作成尘。  

我佛身似三千界，烦恼由如世上尘，  

世界本因尘土造，众生能变作佛身。  

世界上，有尘埃，众生身上有如来，  

佛与众生不塞离，众生贪变（恋）却轮回。  

过□（素）  

经云：如来说一合相者，缘微尘世界，被人一合相。如来向说过□云，被人计一合相。法喻合。若准佛意本来云，即非定性一合相也。经云：是名一合相者，即是假名一合相也。明非也，明异也。经云：一合相者，即是不可说，但凡夫之人，贪着其事者，若世界有性，即名然合也。非有此理，故不可呵。但凡夫之人，虚妄贪着，妄计为实也。  

微尘可得遇着风，当时幅塞满虚空，  

信脚夜行迷暗走，不知南北与西东。  

众生身分还如此，贪变（恋）□明欲火中，  

佛与众生虽不远，□缘隔壁镇长聋。  

世间贪变（恋）是凡夫，不悟身中明月珠，  

当日如来亲为说，都公案上复何如。  

经云：「若人言佛说我见」至「所说义不？」问也。「世尊，是人不解如来所说义，」答也。「何以故？」征也。「世尊说，我见人见乃至即非是名寿者」释也。此是七唱之中，第四如所不分别，即□能见也。盖为众生故，如来说众生病，众生闻说为是如来有此我人寿者见也。就释文中解，初句明凡夫我见，二句明凡夫我□（执），三句明凡夫妄计有我，故如来为说，即非是名也。  

众生执我为实有，世尊为说总皆□（空），  

不解所说如来义，琼森分别入繁（樊）笼。  

金刚般若真常法，解具三明证六通，  

五百世中能转念，恶道三涂永不逢。  

向下更有一唱经，便是如来相劝处，  

各请敛心合手掌着，断除法相唱将来。  

经：「须菩提，发三耨三菩提者，科文云：何人不分别，问也。于一切法，应如是知，如是见，如是信解不生法相。须菩提，所言法相者，如来说即非〔法相〕，是名法相者。」  

科文云：问于何人不分别？又问于何法不分别？此是答求一切法等也，此是法空也，应如是无我知，如是无我见，如是无我，如是信解不生法相矣，指法之言。所言法相者，如来说即非法相，此二谛法相也。言二谛者，即世谛第一义谛也。言是名法相者，是名取着法相也。  

俗谛门中事相多，真空道理没偏坡（颇），  

晓悟大乘□相理，自然心里伏天魔。  

又将七宝依前施，不□演说事如何，  

□量阿僧祇劫数，清令雅调唱将罗。  

经：「须菩提，若有人以满□量阿僧祇劫世界七宝持用布施。」  

此举□数劫七宝布施也，布施不如持经也。言发菩提心者胜彼者，此唱经缘前文中明真身不动，众生疑为是化身如来，所说经法□福报故，此所以举化佛之教，巨有福报尚不如持于此经。七宝布施□（满）僧祇界，亦不如能持此经也。若人以□量七宝满僧祇界布施，不如发大菩提心，持经如经所行也。此唱经文是七段中，第五校量显胜也。若广引持经现世、□□、及当得菩提，可无尽也。  

□量阿僧祇世界，七宝持将惠有情，  

布施虽获无限福，不如常转大乘经。  

施宝能招多快乐，官职尊崇次第荣，  

假饶身命皆将舍，未胜常持般若经。  

此是如来真净法，劝人依此学修行，  

世间贪变（恋）沈沦福，争须似莲花朵上生。  

持四句，灭千灾，任运心中觉性开，  

既解持经莫取相，如如不动唱将来。  

经：「云何为人演说，不取于相如如不动者，」此是七唱之中第六段，政明说法不染也。言云何为人演说者，此问应化佛身既为人说法，如何不取世间相也。答：如如不动者也。且佛化应身，虽然为人说法，如似真如不摇不动也，故经答言如如不动是也。  

发心疑转大乘经，总未排比不要明。  

会得经中真经路，□过嘿嘿学修行。  

装香转念寻常事，不如□（夸）张到处呈。  

经上令教不取相，如如不动自然成。  

有为法，右绝多，观行观伊事若何。  

梦幻之身应不久，再三相劝唱将来。  

经：「何以故？」征也即征诘前来有为之相也。「一切有为法，如梦幻泡影，如露亦如电，应作如是观」者，此唱是七唱之中，第七流转不染也。言一切有为法者，总举有为之法也。言如梦幻泡影露电者，约六喻解释也。言梦者，过去法如梦也。净名经云：为虚妄见也。言幻者，现在法如幻也。净名经：从颠倒起也。约注云过去法如梦，现在法如电，依报如幻，政报如露，三受如泡，业行如影。言三受法者，即苦受、乐受、不苦不乐受也。言应作如是观者，佛劝令于有为法中，但作此观，故得如如不动也。  

散劝文  

亦是结劝行人，应当学佛作如是观也。  

从前已过人间事，隐影思量梦一般，  

现在荣华如似电，未来虚幻不堪观。  

中秋八月演朝露，滴滴如珠草上悬，  

也似人身□两种，未客（容）快乐却巡镮（循环）。  

一泡破，一泡成，雨点如珠水上行，  

也似人身□两种，这邀（边）纔死那边生。  

业如影，行如身，行业还同影与人，  

善业感招生胜处，业缘重即却沈沦。  

佛教如是观虚幻，弁取前生识取因，  

莫在有为心有相，如如不动是名真。  

序分政宗今讲了，流通末后意如何，  

一段经文三段唱，且当第一唱将罗。  

经：「佛说是已者」此是流通分中，第一标佛化毕也。言已者，毕竟了绝之义也。  

佛是牟尼三界主，经是金刚一卷经，  

说是慈尊亲为说，人天总得悟无生。  

辞法座，舍花台，修罗大众意徘□（徊），  

奉计当时闻法了，谁人领解唱将罗。  

经：「长老须菩提，及诸比丘、比丘尼」至「闻佛所说者。」此是第二段，表众同闻也。言长老者须菩提者，已如上弁，比丘者，亦如上弁也。  

言比丘尼者，佛度夷（姨）母之时，阿难三请如来。言三请者：一、直请，二、举恩请，三、举过去，诸佛皆有四众，然可度也。尼者女也。尼有八敬，百、骂、举、受、忏、请、安、恣，是其八也。优婆塞者，近佛界（男）也。优婆夷者，近佛女也。光净晓洁，名之为天，有多恩义，名之为人。言修罗者，唐言不断疑神。问：何名不断疑？答：此人修行五度，而生悔心，故名不断疑也，亦名不饮酒神也。七劝  

祇园会里谈真教，能问慈尊是阿谁，  

算料别人应不敢，莫过长者须菩提。  

解空罗汉多方便，起坐如来镇塞随。  

不遣四生着有相，三乘总要悟无为。  

比丘僧，比丘尼，同闻般若契根机。  

不说当初佛在日，如今闻说也□（归）依。  

一会人，一会天，梵王帝释及诸仙，  

为听金刚般若法，同时总在世尊前。  

此经一卷最幽玄，廿句  

夜叉众，□挞婆，修罗又有紧那罗，  

八部龙神千万众，五音六律奏筝歌。  

围宝座，遶花台，觉道菩提心已开。  

信受奉行欢喜处，分明好为唱将罗。  

经：「皆大欢喜，信受奉行」者，第三欢喜奉行也。言欢喜者有三清净。言三清净者：一、能说清净，是佛也；二、所说清净是教也；三、闻经得果清净是众也。具此三义，故得欢喜奉行也。  

上来有三：一、序分，二、政宗，三、流通。初从「如是我闻」至「敷坐而座」为序分；二、从「长老须菩提在大众中」至「应作如是观」已来，为政宗分也。三、从「佛说是经已」至「信受奉行」名流通分。三段不〔同〕。就流通分有三：第一、标佛化毕，即「佛说是经已者」是也。第二、表众同闻，即「长老须菩提闻佛所说」是也。第三、欢喜奉行，即「皆大欢喜信受奉行」是也。三段不同，总是一卷经文。  

解释已竟，从此外觅□（送）路而走，七劝任用者也。  

贞明六年正月□日，食堂后面书抄清密，故记之尔。  

### 四、佛说阿弥陀经讲经文（一）  

（上缺）□宫振动皆惊怖，童子真心福感招，  

从此必应成正觉，誓向菩提驾法桥。  

第一名曰怖魔，第二何名乞事。上从诸佛乞法，下从檀越乞食。  

袈裟纔挂体，便得为僧相。  

生浐不结周，不求于利养。  

随分且过时，不起于溢荡。  

早愿证生空，生死休来往。  

一件袈裟挂在身，威议（仪）去就与常人。  

周游云水为家舍，到处青山与作邻。  

禁制贪嗔除望（妄）想，经行树下广修真。  

上从诸佛求真法，下化迷徒出苦津。  

周游云水不为难，掌钵巡门化一餐，  

百纳（衲）遍身且过日，一瓶添了镇长闲。  

看经每向云中寺，欹枕遥思海上山，  

观此世徒（途）浑似梦，谁能终日带愁颜。  

第三名曰净持戒。  

既辞父母作沙门，意愿修行出世尘，  

轨范每常长不阙，威仪未省暂离身。  

行时不离三依（衣）眠，出宿还须普告陈，  

进上（止）终诸过马胜，威驼（逶迤）行步与常伦。  

松篁劲节，未可化其坚贞；  

霜雪莹明，难可俦于皎白。  

禁制身心无毁犯，名闻利养弟随身。  

由持戒故得定，因定乃得神通，  

功德凭此周圆，任军（运）无之恶业。  

欲得当来登彼岸，要持净戒护浮囊。  

或云净命则乞事中摄离四邪五邪等。或云破恶即净持戒，如魔思女持戒，犹如破毒气，直到命终不犯戒故。以下解众。言众者上略故。具足义记云：众和合故，梵语僧伽，此云和合。僧具理和事和，僧德僧类，四人已上，欣遵揭离杂诤竞，故云和合。戒和若圣若凡，必同遵；见和随浅随深，须总解。  

利和一钱一铁悉同沾。  

身和共住长幼，周（同）居伽蓝。  

口和不净不谭善恶绝气云。  

意和蜜蜜（密密）修行不违背。  

六事依行无欠阙，终诸便是好师僧，  

不论崔卢柳郑，莫说姓薛姓裴，  

僧家和合为门，到处悉皆一种。  

尊化存其夏腊，任军（运）已遣荣枯。  

同向解脱门中，合受如斯覆阴（荫）。  

一缕袈娑身上挂，堪与门徒长福田。  

身披缕褐福田衣，堪与门徒作所归，  

戒似天边秋夜月，防非止恶要精持。  

僧家只合为和顺，也不行藏说是非，  

唯有出家佛弟子，和合所以得如斯。  

经云：「千二百五十人俱，」名举数也。侨陈如等五人，迦叶兄弟并诸眷属共一千人，舍利弗目干连并眷属二百人，那舍长者子又领五十人，共计一千二百五十五人。除五不论。与者共也，兼也，共也之义。大者约数得名。即门（问）何等之人？经说比丘之众；其数都来多少？经：「千二百五十人俱。」  

若说当日其（祇）园会，罗汉莫非皆上皆（智），  

尽具三明及六通，□□出来能自在。  

忽见神通化众人，瞻礼悉能皆灭罪。  

若非见者发人心，能与众生作依赖。  

虔虔住意近花台，合掌颙颙囋善哉。  

闻道世尊居法会，诸天圣众竞推排。  

焚香不离芙蓉坐，瞻睹常于翡翠台。  

尽赴祇园清净会，愿闻正法唱将来。  

经云：「皆是大阿罗汉，众所知识。」此两句是总标千二百五十人俱也。法华经云：此经略囋。维摩经云：金□各随道理。大者有其三义：第一为大，超有学故。第二智大，尽烦脑（恼）故。第三用大，具三明六通故。「阿罗汉」者，释有三义：第一云永害烦恼贼故。第二不生，更不招感后有身故。第三云应共（供）堪消人间广大供养。「众所知识」者，指诸大罗汉叹也。德位既大，卓尔异常，熟（孰）不知名而钦之，熟（孰）不知之貌仰之，故众所知识。皆是者，德位既大，行业相似，故云皆是大也。  

伟哉罗汉，位极难阶。超有学之流，越凡夫之辈。智具十智，通具六通，叨掘三明，包含八解，□磨口剑，断六贼于解脱之场；张绾定弓，射四魔于菩提之路。用精进马甲冑射烦恼贼，射烦恼之贼，破无明之恶，生死之箭爰伤，以念之为戈矛，算□明而莫鄙，断五明之株杌，忍草犹是不令生，烧烦恼之丛林，遣觉花而渐茂。父母胞胎而不受，人间供养而堪消，现大身而□（逼）塞虚空，化少身形如芥子。忽涌身于霄汉，头上火焰而炵炵，或隐质于地中，足下清波而浩浩。供养者现世获福，毁谤者堕落于阿鼻。  

名闻遐迩共遵，道得（德）名高已远，  

拥搭霞衣亲在会，同闻出世甚深经。  

结使皆能断，身登解脱床，  

神通人莫侧（测），心智福无□（疆）。  

尽已超凡界，去住是寻常，  

若能赡礼者，罪灭几生殃。  

神通罗汉尽知名，见者能令福智生，  

不向三涂亲往返，免于六道受身形。  

个个尽皆除结使，人人各自化群情。  

未委当初佛会里，慈悲请为烈（列）其名。  

龙天八部竟徘徊，合常（掌）颙颙唱善哉，  

菩萨声闻皆赴会，诸天圣众尽相摧（催）。  

三三尽遶莲花坐，两两相随近宝台，  

大众虔心合掌着，要问名字唱将来。  

经云：「长老舍利弗、摩诃目犍连、摩诃迦叶、摩诃迦旃延、摩诃俱絺罗离婆多、周离盘陀伽〔难陀〕、阿难陀、罗□罗、娇梵波提、宾头卢颇罗堕、迦留陀夷、摩诃劫〔宾〕那〔薄俱罗〕阿□娄□。」言「长老」者，年高腊长，僧中上首之倍（辈）也。舍利弗者，具足云□舍利佛怛罗，此云身子。以母氏身品异常，是彼之子，故云身子。亦云鹙子。谓舍利弗是鸟，唐言鹙鹭。此鸟眼目明利，其母相似，故以为是彼之子也，故云鹙子。王舍城内，有大论师，号摩陀罗，是鹙子之外氏矣。王见聪惠，博达多心，遂封赏一邑，充为捧（俸）禄，其有一女鹙鹭，后时南天竺国有一论师，诣上茅城，名忧波提，以铁叶叶□恐溢出经书，头裁（戴）火盆，表离愚暗，即扣论击鼓，告集国人，欲与摩陀罗定其优劣。  

摩陀既食国捧（俸），合与新来论谭。  

离家疑（拟）去论台，路见二牛相抵。  

南边其形稍黑，北伴（畔）来者体黄。  

四脚距地而起，喷□嚂□而云非，  

南伴（畔）抵退北边牛，心里此时便惊怖。  

摩陀罗见此事，遂乃自思惟：「今日对扬，我定将失。南边之者，以况新来，北伴（畔）之徒，拟将似我。堕负之逃，先现于前；似此因由，我定输失。」西天之法，论善最遵（尊），缘有新来，咸皆集会。帝王宰辅，銮佩云臻，剎利首陀，车骑先至。  

摩陀心中惊怕，今日又逢作者，  

脚涩步步□（懒）行，恍惚不知高下。  

各自尽到论场，国王亲排御驾，  

看他宾主往来，问答不曾放舍。  

陀罗国内尽知名，论鼓谭，最有声，  

提舍忽然从外入，击阳（扬）法鼓更聪时。  

穷究三枝源本末，更兼喻，甚能鹜（惊），  

问难往来如劈竹，放关辞辩似流星。  

陀罗论义不如他，词辩纵横不那何，  

嘲诮分明如马胜，机关深遂（邃）若玄何。  

词峰峻辩人难并，提舍其如雷震向（响）。  

恰到浮图卓势力，论情聪利更无过。  

舍提（提舍）得胜，齐唱好声。王诏所司，合封一邑。群臣商议，不久论言，国不嫌宽，何由害邑。但夺陀罗之捧（俸）与提舍论师，又不危国祚，赏罚齐施。输者自合甘心，羸（赢）者无妨感激，遂依臣命，夺邑赏之。提舍此时，会身不得也。王臣散后，士庶归家，于后别时，乃看陀罗，申其罪过。  

「小辈非常罪过，不合望（妄）申彼我，  

为对国王大臣，不免便升高坐（座）。  

客主也合相饶，不合望外折挫，  

慈悲愿赐哀怜，今日特来酬贺！  

纵有言辞轻触处，幸垂佛眼悉相□。」  

摩陀罗报提舍曰：  

「何幸得陪高论，庆喜至心不尽，  

何异掷石成金，有似抛砖之分。  

想料非吾底（抵）对，堕负誓不相恨。  

问难深惬王臣，封邑合当本分。  

我有一女在家，性行不方（妨）柔顺，  

见汝少俊聪明，且要从其□□。  

羡君持论世间无，艺业精通尽不如，  

感得王臣生□□，□□□□□□□。  

我有端严一个女，愿听他门给事须。  

（下缺）  

### 五、佛说阿弥陀经讲经文（二）  

升坐已了，先念偈，焚香，称诸佛□萨名。  

自从大觉启玄门，鹿菀（苑）灵山转法论（轮）。  

五部三乘诸海藏，流传天下总沾恩。  

僧尼四众来金地，持花执盖似奔云，  

此日既能抛火宅，暂时莫闹听经文。  

三乘圣教实堪听，句句能教业鄣轻，  

不但当来成佛果，必应累劫罪山崩。  

朝朝只是忧家□（业），何曾一日得闻经。  

大众暂时合掌着，听法□（齐）心能不能？  

但少（小）僧生逢浊世，滥处僧伦，全□学解之能，虚受人天信施，东游唐国幸（华）都，望君赏紫，丞（承）恩特加师号。拟五台山上，松攀（攀松）竹以经行；文殊殿前，献香花而度日，欲施普化，爰别中幸（华）。负一锡以西来，途经数载；制三衣于沙□（碛），远达昆□（仑），亲牛头山，巡于阗国。更欲西登雪岭，亲诣灵山。自嗟业鄣尤深，身逢病疾，遂乃□（远）持微德，来达此方。睹我圣天可汗大回鹘国，莫不地宽万里，境广千山，国大兵多，人强马壮。天王乃名传四海，得（德）布乾坤，卅（三十）余年，国安人泰。早授诸佛之记，□（赖）蒙贤圣加持，权称帝主人王，实乃化身菩萨。塈协九〔□〕之宠，爰承圣主诸恩，端正无□，诸天公主爷（邓）林等，莫不貌夺群仙，颜如桃李，慈人玉润。诸天特懃，莫不赤心奉国，忠孝全身，扫戎虏于山川，但劳只葥（箭）；静妖纷（氛）于紫塞，不假絣纮。遂得葛禄药摩，异貌达但，□（竞）来归伏，争献珠金。独西乃纳驼马，土□（蕃）送宝送金。拔悉密则元是家生，黠戛私（斯）则本来奴婢。诸蕃部落，如雀怕鹰；责（侧）近州城，如羊见虎。实称本国，不是虚言。少（小）僧幸在释门，□敢称赞。更有诸宰相、达干、都督、敕使、萨温、梅录、□使、地略，应是天王左右，助佐金门。官僚将相等，莫〔□〕□匡国界，内奉忠懃，为主为君，□词（辞）晓夜。善男善女檀越，信心奉戒持斋，精修不惓。更有诸都统毗尼法师、三藏法律僧政、寺主禅师陀尼众阿姨师等，不及一一称名，并乃戒珠朗曜，法水澄清，作人天师，为国中宝。更欣广申赞叹，恐度时光，不及子细谈扬，以下聊陈忏悔。凡是听法，必须求哀，发露忏悔，先受三归。次请五戒，方可闻法，增长善根。然后唱经，必获佑福，称三五声佛名。佛子  

长嗟累劫沈生死，轮回六道几时休，  

三涂地狱受辛懃，只为多生造恶业。  

煞生偷盗邪淫罪，妄语朝朝诳圣贤，  

绮语两舌出恶言，不怕当来三恶道。  

贪嗔邪见遇痴业，定作三涂恶道因，  

不逢善友为哀怜，牛头夜叉诤肯敌。  

抛在镬汤炉炭内，铁叉搅转问根由，  

前生为什没不修行，今日还来恼乱我。  

刀山剑树□（驱）令上，猛火炉灰急遣行，  

铁鹰来啅眼睛穿，铁□（狗）竞来食心髓。  

黑绳十字纵横朾（钉），如似碁盘十字絣，  

后教狱卒下□（凿）冠，聚集嗥咷称□痛。  

若说三涂诸苦恼，百千万劫实难言，  

鑯（铁）人闻谈也心悛（酸），善男善女岂不怕。  

只为平生无善友，不教鑯（忏）悔悔前愆，  

凡夫十恶未能抛，努力今朝须忏悔。称佛子  

十□（条）恶业最难言，百千万劫□（却）□缘。  

今日齐心须忏谢，剎般（那）命尽便生天。  

门徒弟子，今日既来法会，大须努力，齐心合掌，与弟子忏悔十恶五□〔逆〕之罪，洗除垢秽，起□（殷）心净心，来世往生西方净土。连（莲）花化生，永抛三恶道，长得见弥陀，愿不愿？能不能？善哉善哉！称可佛心，龙天欢喜，必当罪灭三世。诸佛国地之日，总是凡夫，皆因善知识，发露忏悔，得成佛果。过去诸佛已成佛，现〔  

在〕诸佛今成佛，未来诸佛当成佛。门徒弟子，既解忏悔，改往修来，未来世中，必定成佛，更莫生疑。称名次请十方佛为作证明。弟子某甲等，合道场人，□始已来，造诸恶业，煞生偷盗邪淫妄语绮语两舌恶口□度，造贪嗔痴，饮酒食肉，煞父害母，破塔坏寺，破和合僧，出佛身血，男起染心，污净行尼。女起染心，污持净戒僧，兴身口意，毁骂僧尼。用三宝物，依官协势，驱逼僧尼，劫□（夺）田水。或时驱便（使）僧伽奴婢，或因王法，出兵抄劫。掳掠他人，夺他妻女，劫他财物。劳（捞）鱼放火，焚烧山林，开决渠河，干煞水族。行住坐卧，伤其含识。耕田伐木，误伤虫命。放鹰走狗，煞害生灵，夫背其妻，别永（求）美色。妻背其夫，别贪男子，已（以）此而言，身口意□（业），造一切罪。今日今时，菿（对）十方佛，对十方菩萨，对三乘经，对十方僧，对诸大众，不敢覆藏，志心忏悔，愿罪消灭□（三说）。  

凡夫造罪若须弥，从来不觉总不知，  

不忏定应□（沈）恶道，若能忏悔便□疑。  

如似积柴过北协（斗|　陡），车牛般载定应迟，  

当风只消一把火，当时柴埵（堆）便成灰。  

弟子等名生作福，今生又得人身，  

朝朝听法闻经，日日持斋受戒。  

纵有些些罪鄣，忏悔急遣消除，  

如斯清净之心，必须龙花三会。  

忏悔已了，此受三归，复持五戒，便得行愿相扶，福智圆满，将永佛果，永晓（免）轮回。必受三归，免沈邪道，归依佛者，不随（  

堕）地狱。归依法者，不受鬼身。归依僧者，不作畜生。门徒弟子，受此三归，能不能，愿不愿？称佛名。佛子  

归依三宝福难陈，免落三涂受苦辛，  

不但未来成佛果，定知累劫出沈沦。  

那谟那耶，那谟捺摩耶，那谟僧伽耶，三说。归依佛两足尊，归依法离欲尊，归依僧众中尊，三说。门徒弟子，言归依佛者，归依何佛？且不是磨（摩）尼佛，又不是波斯佛，亦不是火祅佛，乃是清净法身，圆满报身，千百亿化身释迦牟尼佛。归依法者，乃五千卷藏经，名之为法。归依僧者，号出家。乃是四杲（果）四向，剃□（发）染衣，二部僧众，真佛弟子，号出家人，且如西天有九十六种□（外）道，此间则有波斯、摩尼、火祅，哭神之辈，皆言我已出家，永离生死，并是虚诳，欺谩人天。唯有释迦弟子，是其出家，堪受人天广大供养，称佛名。  

其嗟外道百千般，忍饥受渴杍（存）颠，  

自谁谁（诳诳）他无利益，何曾死后得生天。  

生天先要调心地，持斋布施入深禅，  

每到日西独吃饭，饥人遥望眼精（睛）穿。  

念佛。次下请十方佛，作大灯（证）明，便受五戒，门徒弟子，能不能？愿不愿？善哉善哉！夫五戒者，是成佛之良因，为入圣之要路，三千威仪，八万细行。比丘有二百五十戒，比丘尼有五百戒。近事男，近是女，八戒十戒，并从五戒而生，天名五星，在地名五岳，在道教为五行，在儒为五帝，在释为五戒。  

第一：不得煞，能持否？  

佛在灵鹫山之日，有一长者婆罗门，  

向前合掌闻（问）如来，相好端严何日德（得）？  

佛言长者听吾语，诸佛如来多劫修，  

未曾故煞一众生，因此面轮如满月。  

三十二相同金色，八十种好悉圆明，  

一一相好进修时，先用身心持五戒。  

含灵有识永长命，岂忍将刀煞害他，  

或是菩萨化身来，或是诸佛慈悲性。  

或是父母为畜类，或是兄弟作牛羊，  

凡夫不识是亲姻，肉眼何曾分圣众。  

利刀截割将来吃，养者凡夫恶业身，  

百千万劫堕三涂，奉劝门徒不须煞。  

广说煞生因果业，百劫宣扬□尽期，  

善男善女要思量，今日须听法师语。  

第二，不得偷盗，能持否？  

佛在鹿野园中日，巍巍相好似金山，  

梵王帝释散香茄，八部龙神陈供养。  

有一商人来献供，请问如来往昔因，  

毫光远照若须弥，因地之中持何戒。  

佛言商人听吾语，我于过去百千生，  

下至寸草不曾偷，未记黄昏偷他物。  

八十种好过人相，三十二相胜天尊，  

一一相好进修时，皆用身心持五戒。  

若人故意偷他物，必感当来贫贱因，  

作驴作马负偿他，衔铁带□（鞍）多饥渴。  

蹄穿□（腰）〔□〕虫咀唼，口中横骨不能言，  

重□捧打遍身穿，只为前生偷他物。  

或为奴婢偿他力，衣饭何曾得具全，  

夜头早去阿郎嗔，日午斋时娘子打。  

露头赤脚看羊马，冬寒夏热敢辞辛，  

年年转卖作良人，如佽（似）行钱无定住。  

行偷现世遭枷锁，世人眼见不虚言，  

来生还债极为难，今日须听法师语。  

第三，不得邪淫，能持否？  

佛在祇园精舍内，五百居士献香花，  

人天大众听经文，善男善女闻妙法。  

如来为有邪淫罪，能为生死作根由，  

百劫千万受沈沦，莫不皆因含欲境。  

妻若邪淫抛儿□（婿），来生还感没丈夫，  

朝朝独自守空房，日日孤单无倚枆（托）。  

夫若邪淫抛女子，来生妻子不忠良，  

见夫出后便私行，只是街头觅共事。  

未客（容）命断沈三有，狱卒牛头不放君，  

男抛铜柱为邪淫，女卧铁床为逃走。  

自家夫妇须知限，莫抱非处及非时，  

若在寺院及僧房，行非便得邪淫罪。  

或时持斋受八戒，或时絜净入坛场，  

夫妻相□（触）破威仪，应知亦犯邪淫罪，  

非道依男女相，不得余处犯根门，  

莫同大石纵愚痴，不拣前头及后面。  

法师今朝分明说，只□（怨）门徒不觉知，  

自今已后要分明，莫似往前行草草。  

第四，不得妄语，能持否？  

佛在王舍城中日，提婆达多共王亲，  

敕教国内及州城，第一不得供养佛。  

如来乞食巡三匝，都来檀越不开门，  

有一老婢出来迎，布施如来一团饭。  

如来及与诸贤圣，涂檀结净便充斋，  

诸佛神力不思仪，变城（成）上味天甘路（露）。  

如来亲自与发愿，愿教善女早生天，  

外道尼□自相惊，大家聚集呵呵笑。  

衢（瞿）昙深解虚□（诳）语，忍饥不得出妄言，  

一团干饭不将难，如何便得生天杲（果）。  

如来报言尼□子，我佛因果不思仪（议），  

如似良田用水浇，一种时收千。  

不同外道愚痴辈，谁感人天养活身，  

如似种子□田中，种却一石收五。  

佛如尼俱律陀树，子小如似黑由麻，  

垂条耸□百千寻，五百乘车荫总遍。  

如来应时舒舌相，上至诸天世界中，  

吾从累劫不虚言，因此得城（成）□上觉，  

故诸端语便城（成）佛，虚诳能招恶业因，  

来生舌相不团圆，凡所出言人不信。  

自诳诳他□利益，现世人闻不喜劝，  

堕于地狱剑山中，拔出舌相利刀斩。  

第五，不得饮酒食肉，能持否？  

佛在拔提何（河）边日，有一善女请僧斋，  

次当罗汉赴斋时，檀越好心教饮酒。  

要诸罗汉诸风疾，不兴恶念醉僧人，  

斋了到来寺门前，钵盂扑碎街头卧。  

袈裟到（倒）拽方裙破，锡杖梯抛帽子偏，  

醉卧如同死虾蟆，来往人看拍手笑。  

佛即常（当）时集僧众，与拽将来入寺中，  

三番结磨立条章，从此僧尼遣断酒。  

煞父害母皆因酒，破□（塔）坏寺为甜将（浆），  

三巡呷了便颠狂，不怕阎罗兼狱卒。  

食肉从来佛不开，为徒（图）香美煞将来，  

烂捣椒姜满碗着，更添好酒唱三台。  

不怕未来地狱生，如今且要肚羸垂，  

自家身上割些吃，有罪无罪便应知。  

或是诸佛为畜类，或是菩萨化身来，  

若能不食众生肉，贤圣同声赞善哉。  

上来已与门徒弟子，受三归五戒了，更欲广说法门□边，穷劫不尽。次下便与门徒弟子唱经，能不能？愿不愿？念佛三五声，佛说阿弥陀经。将释此经，且分三段，初乃序分，次则正宗，后乃流通，一句一偈，价值百千两金，我门徒弟子细解说。即将已此开赞大乘阿弥陀经所生功得（德），先用庄严可汗天王，伏愿寿同日月，命等乾坤，四方之戎虏来庭，八表之华夷启伏，奉为可汗天王。念一切佛。诸天公主，伏愿云仙化态，鹤质恒芳，长丞（承）圣主之恩，永沐皇王之（宠）。念佛。诸天特懃，奉愿命同松竹，不逢雕（凋）谢之灾；福等山河，永在圣天诸后。诸僧统大师，伏愿琉璃殿内，高然（燃）般若诸灯；阿耨池边，永赞□生之偈。诸宰相，伏愿福齐海岳，寿对松椿，永佐金门，长光圣代。诸都督、梅录、达干、敕使、□（庄）使、萨温、地〔略〕，应是在衙诸官人等，总愿人人增禄位，各各保□（延）年，官职渐高迁，居家长安泰。诸寺毗尼、法律僧政、法师、律师、诸僧众、尼众、阿姨师，总愿龙花三会，同登解脱之床，贤劫数中，早证□为之果。诸忧婆塞、忧婆姨，伏愿善根日进，皆逢千佛之光，不□（退）信心，亦值龙花三会。更三涂息苦，地狱停酸。在床病人，早得痊差。怀胎难月，母子平安。狱内囚人，速蒙放赦。殊乡远客，早达家山，路上行人，不逢灾难。为奴为婢，愿〔□〕憍（娇）怜。负债负财，恩宽平取。聋者能听，哑者能言，□（跛）者能行，盲者能见。已（以）此而言，四百四病，总愿消除。一切愿心，早得圆满。兵戈不起，疫疠休生。五□（谷）丰登，一人一乐业，总持十善，十恶休行，同梧（悟）真乘，断除邪见，普共未来，同城（成）佛果。为此因缘，念一切佛。佛子。  

大乘功得（德）最难量，先将因果奉天王，  

寿命延长千万岁，福同日月放神光。  

四远总来朝宝座，七州安泰贺时康，  

现世且登天子位，未来定作法中王。  

邓林公主似神仙，不但凡夫佛也怜，  

欲识从前生长处，应知总在率陀天。  

虽居欲界超凡位，晨昏每向圣王前，  

愿生正见除邪见，来生早坐紫金连（莲）。  

更欲广谈名相，又恐虚度时光，  

不如讲说经文，早得菩提佛果。  

但绿（缘）总爱声色，所以污出言词，  

莫怪偈颂重重，切要门徒劝喜，  

至如裟婆世界，须将身色化身，  

上方香积如来，闻香便成佛果，  

或有因味悟道，或有因解发心。  

五大乘者，五境总成佛事，一切物并是真如。  

莲花出在污泥中，烦恼变城（成）〔□〕果。  

不同大乘执见，每生分别之心。  

不知五境本空，便言障人道果。  

声香味触本来空，空与不空总是空，  

法界□来本清净，都不关他空不空。  

此娑婆世界，以音声为佛事，如来□（所）以现世（卅）二相。但闻声教，便成道果。维摩经说：香积佛国，人但闻香，便成佛果。法花经说，法喜禅悦，食了即是味，故知以味为佛事。花严经说：善哉童子，参善诸识，逢一淫女，淫女告童子曰：「我有一法，能度众生，一切男子烦恼，轻者手触我身，便成佛果；烦恼稍重者，来抱我身，共我口子，便成佛果；烦恼极重者，共我宿卧，便成道果。」故知以触为佛事。此身香味触，悟其空性，即与真如不别，迷其空里（理），即是六尘烦恼。法师即将少许偈赞，化人□罪过。已下便即讲经，大众听不听？能不能？愿不愿？佛说阿弥陀经。  

梵语母那，唐言名佛。佛者觉也，有三觉：一者自觉，胜诸凡夫，凡夫之人不自觉悟。二者觉他，胜诸独觉，虽自觉悟，不能觉他众。三者觉满，胜诸菩萨。所以者何？菩萨虽修三□，了未圆满，云何得知。经说十地菩萨，隔如轻罗而观日月，如隔蝉纱而观佛性。故知觉性未圆，福智由少。唯佛大觉，三觉圆明，出过三乘，故名为佛。且如释迦如来于三□数劫，修持万行，六婆罗密。第一僧祇劫中，供养七万五千佛，最后如来名曰宝髻。第二僧祇劫中，供养七万六千佛，最后如来名曰然灯。第三僧祇劫中，供养七万七千佛，最后如来名曰胜观。三□数劫外，于一百劫中修相好业。金刚经云：我于然灯佛前，得值八百四千万亿那由他佛，悉皆供养□空过者。花严经云：  

□（剎）尘心念数可知，大海中水可饮尽，  

虚空可量风可计，□能说佛功德。  

梵云阿弥陀，言□量寿。且知应言阿波啰米多，阿之字，唐言是□。波啰二字，唐言是量。米多二字，唐言是寿。梵云索（素）怛啰，唐言是经，或言是线。前言「佛说」，乃是释迦如来金口所说。说者，言说属其声，故知此界，因声悟道。□量寿者，乃是佛名。问此如来，在于何处。  

西方去此十恒沙，有佛如来似释迦，  

城（成）佛已来经十劫，长于彼国坐连（莲）花。  

十方虽有诸贤理，就中此国最堪夸，  

不同此界多烦恼，庄严爰是法王家。  

地是黄金山是玉，林是琉璃水是茶，  

三春早吃频婆果，此间四月咬生瓜。  

他家净土人端正，释迦世界□咤，  

频伽共命生西国，此处由来足老□。  

大体弥陀佛国，不同别处天堂，  

一切烦恼全□，只是闻经念佛。  

不逢生老病死，又□恩爱别离，  

有情虽是化生，不同此间业力。  

既□秋冬春夏，岂逢冷热交煎，  

朝朝合掌花开，日日弥陀受记。  

上来所唱阿弥陀经，唐言□量寿，即是□量寿佛国中，行万行，六波罗密，及至果位，遂得寿命□量，即是从果为名。次言无量寿国，乃从化主为名，如言汉国，汉是其人，国是其境，亦乃从人为名。今言□量寿国，或言净土，或称极乐世界，或称常乐之乡，或称赡养之方，差别众名，不可具说。且初言净方，言净土者，有两般净：弟（第）一有情净，第二□〔情净〕。言有情净者，□三恶道；□十善不，□四百四病，□黄门二刑，□蚖□（蛇）□蝎及诸毒虫、毒鸟、毒兽等。□有女人，□（总）是男子。□百八烦恼，皆共卅七菩提分法。□有声闻，□是菩萨。□有胎生、卵生、湿生，皆是化生。非异□（熟）业之□（招）感，并一生补处，十地菩萨连（莲）花生，不同诸处受异熟业，虫蛆金翅鸟等，受化生身，□有刀兵，□有奴婢，□有欺屈，□有饥馑，□有王官，即是□量寿佛为国王，观音势志为宰相，药上药王作梅录，化生童子是百姓。不是纳谷纳麦，纳酒纳布。唯是朝献花香，暮陈梵赞，更□别□（役）。已（以）此如（而）言，□有十悲、八苦，□有一切不可意事，唯有共命频伽之鸟。非是业力受此鸟身，皆是□量寿佛宣流变，欲令发音念佛念僧之声。或言极乐世界者，□有众苦，但受法乐。非是五欲不净之乐也。或称常乐。常受法乐，□有苦□（辛），故称常乐。不同此土，早朝唱歌，日午苦来，发声便哭。或称赡养之乡，乃是安乐养神之地。更欲广说，恐废时光，上来总说有情净。次下言□情〔净〕者，为地、水、火、风、色、声、香、味、触、法、六尘等。…言地净者，金银等七宝，为地所草不，并是香花，或是众宝。□有荆□（棘）沙砾□卤之地，□有高下坑坎埠，□有山石溪涧沟洫，□有毒草毒木苦参等物。已（以）此如（而）言，□有一切不可意物，唯有可意花香珍宝等物。言水净者，所有泉自水池，具八功德，皆生众宝，杂色连（莲）花，大如车轮，池底金沙，四边宝树波动作声，皆念三宝名。也□有清泥□（臭）秽，鱼鳖蟆水族之类。亦□增□澸（减），冷热混浊，澄清如镜，照耀诸天，一切圣贤，皆共赞叹。言火清（净）者，此乃有情、□情内外火也。言有情内火者，四大调适，□热病疮肿烦恼之火，及以淫欲热恼之火。有情蜼（虽）具四大，不同此国，有增有减，咸恼乱众生也。言□情外火者，此□量寿国，既是净土，故□三灾，亦□忧热。不同此土，三灾时起，七日并出，焚烧欲界及二禅等，兼诸地狱日夜火起，焚烧有情。已（以）此而言，□有忧热之火也。言风净者，亦具有情、□情内外之风者。有情内风者，□卅六般风黄之疾，言□情外风者，□团风、黑风、黄风等，吹山拔树之风也。及三灾起时，怀三禅等。净土虽有内外之风，内风滋润众生，外风乃开花结子，或吹林木，雅韵清和，念三宝名，说八正道也。前言六尘净者，第一色清（净）者，二十种色者，聊申栋（拣）别，青莫（黄）赤白四种色，经中具说有四般连（莲）花也。影、光、明、三种色赤（亦）有，故经说有树林，故有影也。光者：一则佛光，二乃圣者身光，三者日月光。虽言净土，亦有日月，不同诸天身光自照，故无日月。何以得知净土有日月？经云：长于晨旦，持众妙花供养十方□亿佛，即以食时，还到本国。经言晨旦食时，故知有日月也。□有日月，即便有闇，所以者何？一日一月，照四天下，故有昼夜。不可一日一月，长在净土之上，而不运行，□此道理，或言佛神力，故光照□闇，即便有理也。烟、云、尘、雾，此四种色，净土应□，何以得知。（下缺）  

### 六、佛说阿弥陀经讲经文（三）  

（上缺）复次，舍利弗，彼国有种种奇妙杂色之鸟。  

此鸟韵□分五：一、总标羽族，二、别显禽名，三、转和雅音，四、诠论妙法，五、闻声动念。  

西方佛净土，从来有异禽，  

偏翻呈瑞气，寥（嘹）亮演清音。  

每见袪尘网，时闻益道心，  

弥陀亲所化，方悟愿缘深。  

青黄赤白数多般，端政珍奇颜色别，  

不是鸟身受业报，并是弥陀化出来。  

白野鹤，鄜州进。轻毛坫（沾）雪翅开霜，红觜（嘴）能深练尾长。  

名应玉符朝北阙，体柔天性瑞西方。  

不忧云路阗河远，为对天颜送喜忙，  

从此定知栖息处，月宫琼树是家乡。  

西方鸟即不如然，毛色虽同性还别，  

各各解谈微妙教，闻者咸皆发道心。  

上来一唱不思议，总说西方有好鸟。  

向下烈（列）其名字，不知道理如何。  

都讲阇梨道德高，音律清泠能宛转，  

好韵宫商申雅调，高着声音唱将来。  

经：「白鹤、孔雀、鹦鹉、舍利迦陵频伽共命之鸟」（下缺）  

### 七、佛说阿弥陀经讲经文（四）  

地狱苦吟  

欲明大教之由渐，先须赞叹大师，  

慈悲化道多般，练行修因三劫满。  

亲说一乘真实教，为度群生归本源，  

娑婆世界不堪居，巡历（历）三涂轮转苦。  

剑树刃刀霜雪白，有人见者总心寒，  

尽是前生不孝身，受报罪根何日息。  

火起烧身生复死，何时得受福人身，  

畜生修罗也不堪，饿鬼不闻浆水字。  

更有铁城千万丈，四门烟起火炎炎，  

东西驰走苦声高，南北交分空里叫。  

今劝门徒之（知）果报，先须孝顺二慈亲。佛子佛子  

若说生身父母恩，出血书经皮作纸，  

身肉悉皆充供养，经过千劫不为难。  

今朝成长作人身，一一皆从父母得，  

愿舍家缘来听法，不作三涂罪报身。  

此经难遇复难逢，若有得闻皆作佛，  

大宝花王成正觉，永舍凡夫恶业身。  

愿不愿？此下白道愿者还须早至道场听一回。妙法人劝多人，求经作佛，若是信心，即须觉悟。诸佛说法，意在如恩。能不能，能者高声念阿弥陀佛，讲下时用阿弥陀经。  

顶礼无边功德山，归命难思清净海，  

四智三身随众愿，慈悲丈六释迦尊。  

虽即双林入涅盘，长在世间行教化，  

今欲说经申赞叹，唯愿慈悲来证知。  

题称净土佛弥陀。王舍城南竹园内，  

先告声闻舍利弗，广演西方日没宫。  

去此娑婆十万强，宝阁珠台齐日月，  

八水冷冷分九曲，行行宝树网罗遮。  

双双圣鸟玉阶傍，两两化生池里坐，  

白鹤迦陵和雅韵，共命频迦赞苦空。  

阎浮浊恶实堪悲，老病终朝长似醉。  

既舍喧喧求出离，端坐身心能不能，  

能者虔恭合掌着，清凉商调唱将来。  

此下唱经  

以此开赞，修多罗藏，所生功德，唯愿光明普照三千界，佛剎微尘国土中。蒙光总得证菩提，齐出爱河生死苦。　吟，二十八天闻妙法，天男天女散天花。龙吟凤舞彩云中，琴瑟鼓吹和雅韵。帝释前行持宝盖，梵王从后捧金炉。各领无边眷属俱，总到圆成极乐会。三光四王八部众，日月星辰所住宫，云擎楼阁下长空，掣拽罗衣来入会。伏愿我今圣皇帝，宝位常安万万年，海晏河清乐泰平。四海八方长奉国，六条宝阶尧风扇，舜日光辉照帝城。东宫内苑彩频（嫔）妃，太子诸王金叶茂。公主永承天寿禄，郡主将为松比年。朝廷卿相保忠贞，州县官寮顺家国。又愿远行千里者，各随本意称求心，早到家乡拜尊堂，莫遣慈亲倚门望。病苦连绵枕席者，观音势至赐醍醐。更有怀胎难月人，愿诞聪明孝养子。若有三涂受苦者，铁床钉体数千般。刀山剑树悉摧残，地狱镬汤化莲沼。铁犁耕舌灌洋铜，磨摩碓捣作微尘，如斯苦痛满其中，总是多生谤三宝。普愿今朝闻妙法，永舍三涂六道身，佛前坐持宝莲花，齐证如来无漏体。遍野飞禽兼走兽，莫遭罗网丧微躯。北狄雄军早回戈，罗莎城头烽火静。亡过魂灵生净土，宝池岸侧弄金沙。常持衣□散天花，即到食时归本国。从此永为不退转，证取如来金色身，三十二相悉周圆，八十种因从此得。普劝门徒修真行，学佛修行能不能。能者念阿弥陀。  

化生童子佛宫生，便得真珠网里行，  

耳里惟闻念三宝，时时更听树相撑。  

化生童子上金桥，五色云擎宝座摇，  

合掌惟称□量寿，八十忆劫罪根消。  

化生童子佛金床，天雨天花动地香，  

更有诸方共献果，委花旋被鸟衔将。  

化生童子食天厨，百味馨香各自殊，  

无限天人持宝器，琉璃钵饭似真珠。  

化生童子见飞仙，落花空中左右旋，  

微妙歌音云外听，尽言极乐胜诸天。  

化生童子问春冬，自到西方见未分，  

极乐国中无昼夜，花开花合辩（辨）朝昏。  

化生童子道心强，衣□盛花供十方，  

恰到斋时还本国，听经念佛亦无妨。  

化生童子舞金田，鼓瑟箫韶半在天，  

舍利鸟吟常乐韵，迦陵齐唱离攀缘。  

化生童子本无情，尽向莲花朵里生，  

七宝池中洗尘垢，自然清净是修行。  

化生童子自相夸，为得如来许出家，  

短发天然宜剃度，空披荷叶作袈裟。（原文至此已完）  

### 八、妙法莲华经讲经文（一）  

经：「击鼓宣令四方求法，谁能为我说大乘者，吾〔当〕终身供给走使。」　　大王道：「王有私愿，求经无倦。」闻佛号兮受持，得莲经〔□〕（兮）讽转。便上高楼，扣其钟鼓。钟声哄哄兮皆闻，鼓响蓬蓬兮满路；锺鼓声中，出其言语。　「谁人解讲法花经？万劫千生终不负。」  

楼上搥锺建道场，六时不绝爇名香。  

日日满空呈瑞彩，时时四远有贞（祯）祥。  

天龙数数垂加护，贤圣频频又赞扬。  

诸佛总来相激劝，一时为放白毫光。  

蒙光照，喜难才，猛利之心转又开。  

何日交余闻妙法，几时令我免沦（轮）回。  

大王既若心专至，贤圣多应总敏（愍）哀。  

未审谁人能为说，是何名字唱将来。  

经：「时有仙人，来白王言：我有大乘，名妙法莲花。若不违我，当为宣说。」　　此唱经文是仙人来也，问于大王：  

仙人常居山里，高闲无比。风吹丛竹兮韵合官商，鹤笑柧（孤）兮声和角征。队队野猿，潺潺流水。有心永住临泉，无意暂游帝里。忽闻空中人言，又见庵前云起。思量兮未回来由，发言兮问其所以。空中告言，别无意旨。缘有个大国轮王，求法愿抛生死。仙人幸有莲经，何不摄为弟子？大王兮要礼仙人，仙人兮收来驱使。  

自居山内学修行，不省因循入帝京。  

无事庵中唯念佛，有时林下只持经。  

双双瑞鹤添香印，两两灵禽注水瓶。  

只有仙人修至业，神祇遵奉各丁宁。  

于一日，感祥祯，忽向庵前瑞气生。  

道有国王求妙法，虔心启告审分明。  

仙人问大王：  

当日仙人，离于山野，诣王城兮只蹑彩云，往龙楼兮岂凭鹤驾。不作威仪，不要侍者，独自腾空，来于阙下，便问王言，肺怀请写：「人伦兮宝位尊高，富贵兮因何割舍。」  

仙人欲拟入皇京，一队祥云捧足行，  

贤圣空中弹指送，天人路上献花迎。  

时未久，到王宫，宫里当时瑞气浓。  

仙见大王心喜悦，王闻仙到意虔恭。  

有何意，舍荣花，刚要求闻妙法花！  

未审大王缘甚事？心中斗不恋娇奢。  

大王告仙人：  

「我见如今人，终日怀嗔喜。□□美顺言，人人愁逆耳。贪财何日肯休，爱色几时能止！笙歌兮美女万人，富贵兮金轮千子。衣着香熏，锦帏玉履。男意气兮凌云，女端严兮皓齿。若说娇奢，谁人到此。未容旬日欢娱，已道ㄙ（某）人身死。生前不曾修福，死堕阿毗（鼻）地狱，永属冥司，长受苦毒，或铁鸟啄髓，或铜蛇噉肉，恶业现兮万死万生，痛苦逼兮千啼千哭。或尸粪□煨，或磨摩碓捣，终日凌持（迟），多般捶考。饥吞铁丸，渴饮铜汁。剑（剑）树利兮森森，刀山耸兮岌岌。免斯因缘，有何方术，除非听受法花经，如此灾殃方得出。」  

思量浮世事堪伤，富贵娇奢不久长，  

有意只求圆佛果，无心恋作转轮王。  

直饶珠宝如山岳，遮不绫罗满殿堂，  

煞鬼忽然来到后，阿谁能替我□常。  

大王道：「思量如斯，不恋荣华，便乃铺陈道场，请仙人说法。」  

今朝既得遇仙人，我心终不敢因循。  

斋饭见令厨内造，道场处分便铺陈。  

香烟霭霭旋为盖，宫树蒙蒙自变春。  

虽未得闻中道教，大王其日甚欢忻。  

便礼拜，乞慈悲，我愿仙人必合知。  

忽欲便能谈妙法，身充奴仆不相违。  

仙人请大王入山，即说：  

「王居宫室，箫韶每日，艳境既多，凡情恣积，增益愆尤，足其过失。莲经此处难宣，大王且须通悉。我居山中，风光匹，庵前兮异果皆生，岭上兮名花总出。」  

「王住宫中快乐多，更于终日奏笙歌，  

饮馔朝朝皆酒肉，衣裳对对是绫罗。  

贪爱忽然衣（依）旧起，修行从此又□驼（蹉跎），  

若要求闻微妙法，随我山中得也摩（么）？」  

大王肯去也：  

国王闻语喜难偕，此事深将□（惬）我怀。  

但得仙人谈妙法，谁忧山内忍饥斋。  

辞骨肉，欲相陪，宫中眷属起悲哀。  

大王心里生欢喜，随他去也唱将来。  

经：「王闻其语，欢喜踊跃，即便随仙，供给所须，采果汲水，拾薪设食，及至以身而为床座。」　　于时奉事，经于千岁，为于法故，精勤给侍，令无所乏。  

此唱经文慈恩疏科有二：初难行能行，后难事能久。于时奉侍经于千岁已下，大王辞别宫内。大王临行，别其慈母，兼及太子臣寮。更与后妃公主：「今欲辞违，愿垂允许！」公主闻兮苦死留连，慈母见兮殷懃安抚，后妃悲啼，臣寮失绪，人人交仙者却回，□□愿大王不去。夫人闻言，泪流如雨，抛却妆台起来，拽得髭须咒咀：「一自为亲，几经寒暑，今朝忽拟生离，天地争交容许！」  

起坐共君长一处，拟走东西大煞难。  

大王在五色祥云之中，随仙人入山修道。  

仙人当日运神通，彩雾迎王出帝宫。  

贤圣赞扬千蔟蔟，天人欢喜万丛丛。  

无意恋于居宝位，一心专待到山中，  

一抵门徒弹指倾（顷），王逐仙人到碧峰。  

纔欲到，未多时，王告仙人愿察知：  

所许莲经便请说，不要如今有踊移！  

仙者告：「莫痴愚，何假频频煎迫吾，  

直待修行有次第，为汝宣扬得也无？」  

大王修行，身心踊（勇）猛，抛却王宫，愿居雪岭。摘果在于高山，取水长于远井。新（辛）懃而不惮春秋，驱使而岂辞寒冷。  

大王求道甚精专，苦行修行没退缘，  

供侍仙人情转切，要闻妙法意能坚。  

朝朝设食寻仙果，日日添瓶取美泉，  

如此心中无退倦，俄然已度一千年。  

大王摘果，路上忽逢兽王。  

奉事仙人，心不渀（□）卤，终日新（辛）懃，千秋已度。汲水下万丈洪崖，采果上千峰渌树。持果子兮拟欲归庵，见兽王兮居其要路。面载（戴）惊惶，心生怕怖，一一申陈，重重告诉。欲过斋时，将临日午。  

缘忧仙者怪迟，所以朕怀愁苦。  

「伏愿兽王通过路，放我归庵事大仙。」  

兽王却问：「大王自己是万乘之尊，七宝随身，千官拥从，行时音乐，坐乃箫韶，如此富贵多般，早是累生修种，何得于此终日驱驱，求甚事意？」兽王问那大王：  

兽王当问大王言：「汝往山中多少年？  

日日拾薪于晚后，朝朝采果向斋前。  

抛弃皇宫心不□，伏事仙人意却专，  

如此辛懃能忍受，不生退屈有何缘？」  

大王报兽王曰：「我非是今生修种，悟解累劫之中，厌幻此身，曾于三界上下，六道循寰，生死往来，不得出离者，皆因贪财爱色之所拘系。我虽于大内，窃闻妙法莲花经是南阎浮提众生病之良药。又说此经驾白牛三车，诱火宅之诸子，普将法雨，沃润三根，脱穷子弊垢之衣，系亲友醉中之宝，所以捐舍国位，委正（政）太子，不乐大内娇奢，岂爱深宫快乐！频度星霜，颇更寒暑，苦志不移，希闻妙法。」大王向兽王道：  

大王却报兽王听！「我住山中有恳情。  

驱使不辞无别事，只缘愿听法花经。」  

兽王见，甚欢忻，劝君从此殷勤。  

若能不退从前至（志），妙法多应便得闻。  

大王到庵，果然怪迟。仙人道：「大王！大王！近日多不精懃，汲水即一日不来，采果乃午时方到。若是心生退屈，故请便却归回；王免每日驱驰，交我终朝发业。」  

「要去任王归国去，下官决定不相留。」  

大王告仙人言，具说前事。  

「我也不生懈怠，殊无退败之心。  

今朝采果来迟，只为逢于差事。  

路上见□师子，威德甚是希奇，  

忽然口发人言，说却多般事意。  

道我山（仙）人修学，今日已满千年，  

合闻妙法之时，故现身来相报。」  

「伏望仙人听我说，今日来迟有所因。  

采果汲水却回来，忽向道中逢猛兽。  

□（叫）吼振威纔始住，从兹便即发人言。  

妙法莲花今日闻，师子口中亲（浸）淫说，  

不敢虚言相狂（诳）忘（妄），唯愿仙人察我心！」  

当日仙人甚是喜悦。  

当日仙人，发言相贺。千年而不怛（惮）劬劳，一日兮满其功德。闻法是时，更莫慵堕！　　「汝今要听法花经，为我须求七宝坐！」  

能求七宝为高坐，要说莲经有甚难。  

大王道：「朕若在位时，富贵难喻。楼台玛瑙修，阶道琉璃布，黄金作栋梁，白玉为椓（椽）柱，窗牖水精妆，门户摩尼作。真珠结作间帘，珊瑚排为行树，八珍兮终岁如山。七宝兮长年满库。  

当时若要莲花座，每日重修有甚难，」  

「如今身又住山中，国位抛来时已久，  

宝座令余何处得，莲台教朕那边求？  

仙人唯愿起慈悲，察我心中无计交，  

且把□檀作□座，便为宣扬得也摩（么）？」  

「若是世间七宝，只首交汝难求，  

可能舍得己身，与我充为高座？」  

大王当时闻语，心中欢喜非常，  

但知说得莲经，此事有何不得！  

「便请仙人升辈（背）上，与我如今早说经。」  

大王当日告仙人：「高座甘心舍自身，  

只要当来圆佛果，不辞今日受艰辛。」  

是仙者，察王情，知道修行志转精。  

报答千年懃苦力，为宣七卷法花经。  

闻法后，要修行，历过三祇不暂亭，  

证得菩提归净土，又起慈悲化有情。  

化身三类向娑婆，说法三乘相接引，  

直待众生根性熟，还宣中道法花经。  

意徒会下听经人，知道莲花难得遇，  

广说多生懃苦事，为求妙法不疲劳。  

奉劝今朝听法人，闻经切要生恭敬，  

不唯能长河沙福，亦得□边罪障消。  

因何国主苦求哀，为徒（图）长劫免沦洄（轮回）。  

前解长行文已了，重宣偈诵唱将来。  

经：「尔时世尊，欲重宣此义，而说偈言：  

我念过去劫　　　　为求大法故　　　虽作世国王  

不贪五欲乐　　　　搥锺告四方　　　谁有大法者  

若为我解说　　　　身当为奴仆」  

此唱经文慈恩疏科为二颂求法，所已（以）：  

佛向灵山说此经，告命诸人令赞重，  

此法甚深难得遇，多劫修行方始闻。  

我念过去劫中时，身作国王求妙法，  

舍却国城兼宝位，不贪五欲愿修行。  

终日搥锺告四方，长时击鼓鸣三界，  

炉上香云天断绝，心中忆念法花经。  

至心启告十万尊，谁解宣扬微妙法，  

若能为我谈真教，身为奴仆不为难。  

但得闻于一句经，舍此王身浑是易，  

誓愿不为（违）于说者，碎身粉骨效驱驰。  

王即当时发是言，未审何人来与说，  

向下得闻说教主，阿谁名字唱将来？  

经：「时有阿私仙来，白于大王，我有微妙法，世间所希有，若能修行者，吾当为汝说。」　梵语阿私仙，此云□比相，缘相貌□比，威德□比。慈恩疏：「人由法已成德，法藉人已弘宣。」  

王既求闻不退心，日夜搥锺兼击鼓。  

乃感仙人来下降，直到王前许说经。  

仙人道大王：  

「我有莲花中道经，世间之中应罕有，  

如似墨花无两种，难逢难遇伏（复）难闻。」  

一□轮王出世来，一朵优昙花始发；  

一□世尊来出世，一遍宣扬妙法花。  

希有希有众经王，幸尔寻求争便说，  

若能精进修行者，吾当为汝必宣扬。  

仙人既许说经开，内要修行恶业催（摧），  

王闻是〔□〕便随顺，心生欢喜唱将来。  

经：「时王闻仙言，心生大喜悦，即便随仙人，供给于所须。采薪及果众，随时供给与。情存妙法故，身心□懈倦。」  

王既懃心求法，仙人许与宣扬，  

劝交努力修行，王即心生欢悦。  

抛却龙楼凤阙，不居王辇帝宫，  

将身随逐仙人，便往山中修道。  

承事不生疲倦，身如仆从何殊，  

任从仙者指挥，日夜随具走使。  

采果已充斋食，汲水洗钵添瓶，  

情存妙法花经，转更心生恭敬。  

奉事仙人千岁满，一点殊无退败心。  

山里修行精进多，为法不曾生懈怠，  

念念欲求□上道，心心只愿度众生。  

千年山里效驱驰，身为床坐求闻法，  

不为己身贪五欲，为诸含识唱将来。（下缺）  

### 九、妙法莲华经讲经文（二）  

礼拜观音福最强，灵山会上佛称扬，  

天龙闻了称希有，菩萨听时赞吉祥。  

恭敬便生千种福，受持还免百般殃，  

世尊所以殷勤说，功德须知不可量。  

礼拜了，又虔虔，利益还添百万般。  

佛把诸人修底行，校量多少唱看看。  

经：□尽意菩萨，若有〔人〕受持六十二亿恒河砂菩萨名字。　黄鹰云云──诗　天边  

恰似黄鹰架上，天边飞去有心，  

还同世上凡夫，出离死生有意，  

鹰在人家架上，心专长在碧霄，  

众生虽在凡间，真性本同诸佛。  

黄头（鹰）虽在架头安，心胆终归碧洛（落）间，  

众生虽在娑婆界，心共如来恰一般。  

鹰也有心飞去，未知谁解解绦，  

众生大拟出兴，未知谁人救拔。  

黄鹰爪拒（距）极纤芒，争那丝绦未解张，  

凡夫佛性虽明了，争那贪嗔业力强。  

有一聪明智惠人，解与黄鹰解萦绊，  

有一释迦三界主，解解众生恶业绳。  

丝绦解解架头鹰，飞入碧霄不可见，  

断业绳断处超三界，却觅凡夫大难。  

劝君速解架头鹰，从他多翼飞云外，  

劝君速断贪嗔网，早觅高飞去净方。  

丝绦断处碧云间，万里青霄去不难，  

争那忘（妄）心贪爱缚，万劫轮回不暂闲。  

净土高飞未有程，凡夫颠到（倒）忘（妄）心生，  

既无少善资身业，合眼三涂路上行。  

须觉悟，早修行，浮世终归不久停，  

煞鬼岂曾饶富贵，□常未肯怕公卿。  

直须认取浮生理，不要贪阗（填）没底坑，  

来世示君何处好，西方净土证□生。  

频听讲，学三乘，休向人间定爱憎，  

闻健速须求解脱，会取莲经能不能。  

鹰解了，法门开，堪与门徒□（殄）鄣灾，  

净土碧霄终不远，遨游飞去也唱将来。  

经：「□尽意，若有人受持六十二亿恒河砂菩萨名字。」言六十二亿，是校量也。十万为亿，梵语亦殑□（伽）河在五印土，六十二亿个恒河跟菩萨名字，佛言若有一个人念六十二亿个恒河砂菩萨名字云──  

若说□伽河里，沙细人闲莫比，  

恰如粉面一般，和水浑流不止。  

东西各一由旬，南北四十余里，  

一砂将喻一人，都计不知有几。  

此水东流急似轮，水中砂细细如尘，  

举头极目无青草，浪底深沈少白苹。  

若算此沙应少有，此方要见且无因，  

佛将喻我诸菩萨，一个砂同一个人。  

佛言：若有一人供养受持六十二亿个恒河沙云──  

有一凡夫专切，供养诸大菩萨，  

六十二亿恒河，数尽由尚未彻。  

专专虔恳不停，念念用心不阙，  

如斯一志精勤，昼夜略无暂歇。  

十方菩萨广称名，一志虔心更不停，  

只用恒沙为数目，更将身意作功程。  

如斯数满长无倦，能把因缘更转精，  

佛告会中□尽意，这个修行何似生。  

空称名号以难偕，决定将身座宝台。  

更向诸余菩萨道，尽形供养唱将来。  

经：「复尽形供养饮食，衣服、卧具、医药。」  

此人既受持六十二亿六十二亿恒河沙菩萨，又复尽形供养以四事：饮食、衣服、卧具、医〔药〕。  

第一饮食者：或苏陀味甘露珍羞，玉盂成（盛）百味之馨香，金碗捧千般之美味。或乳糜□洛（酥酪），香饮朝严，同□（宝）积之所陈，似纯陀之所献。山前林下，采仙果之青□（蔬）。江上溪边，摘香新之莲藕。  

供养十方菩萨，且要饮馔精修，  

严持最上香羞，唯新鲜之蔬菜。  

或用醍醐浇浸，或将甘露调和，  

如斯不敢因循，毕充一生供养。  

百般珍馔总芳名，严洁从头用意精，  

甘露饭将金碗捧，醍醐饮用玉盂成。  

粳□何异纯陀献，乳粥还同二女擎，  

如此每朝申供养，恒沙菩萨与垂形。  

第二，衣服供养六十二亿恒河沙菩萨云──  

若用名衣供养，功德□边□量，  

只将人世绮罗，裁作天宫模样。  

或添缨络身中，或缀□□（宝冠）头上，  

或为五色荧煌，或作轻盈晃浪。  

一生供养不曾休，长将疋段旋新羞，  

每把金襕安膝上，更将银缕挂肩头。  

冬天厚暖应难比，一月轻纱一切周，  

到老一生长供养，西方净土必遨游。  

第三，卧具者，或象牙为床，金莲作座，锦絪绮褥，毡毯氍□，一事事自手铺陈，多处处将心供养。  

若将卧具广铺陈，供养还须事事新，  

白角□中安锦褥，象牙床上布红絪。  

时时扫洒檀香水，处处庄严净土尘，  

六十二亿菩萨众，朝朝供养倍精勤。  

第四，医药者云──  

人间医药实难量，先且寻求要好方，  

奉佛永交增福利，献僧长得灭灾殃。  

令人□（捣）合交如法，及月收来必异常，  

莫说来生无病患，且交见（现）世命延长。  

以上四事供养，若有一人以四事供养，又受持六十二亿恒河沙菩萨名字，所得功德，佛不自言，乃问□尽意菩萨，言多否？  

此人供养不休，四事般般皆有，  

更兼一志受持，六十二亿沙数。  

尽生供养不停，功得（德）名为多否  

世尊不自说之，遂问观音不谬。  

四般供养卒难偕，又显圣名圣意开，  

非唯福利千千亿，兼使灾消万万垓。  

世尊不自亲称赞，总要诸多菩萨裁，  

即问会中□尽意，名为多不唱将来。  

经：「于汝意云何？是善男子善女人，功德多不，□尽〔意〕言；甚多，世尊。」  

言于汝意前，问□尽意也。善男子者，诸大菩萨方名善男子，供养六十二亿恒河沙菩萨人，佛道此人，功德我自知，于汝意云何？能行菩萨总名善男子云──  

修行净行不贪嗔，向佛于僧意自纯，  

每日参禅求问道，终年结社作良因。  

不交意地迷三□（惑），岂遣心田染六尘，  

凡是修行诸弟子，经中唤作善男身。  

言善女人者，能持净戒，解念真经，不贪声色云──  

不把花钿粉饰身，解持佛戒断贪嗔，  

数珠专念弥陀佛，心地长修解脱因。  

三八镇游诸寺舍，十斋长具断昏（荤）辛，  

如斯净行清高众，经内呼为善女人。  

佛道善男善女，供养受持无数，  

能将佛事为心，不把世缘作务。  

六十二亿恒沙，菩萨实知心普，  

功夫满足之时，这个名为多否。  

不可摩佛言供养最为多，是事精强更不过，  

若有智人能计算，此人功德复如何。  

佛既问，没偏坡（颇），福田沙数等恒河，  

大士名为□尽意，答言功得（德）实为多。  

故经云：「甚多世尊」云。言世尊者，且一切智具足，三障断除，入三解脱门，得四□畏，五根坚固，六度周圆，七觉支分开张，八圣道花□馥。断地前之烦恼，证十地之真如，百年功得（德）周圆，万亿化身自在。此方他土，无不归依，天上人间，悉皆瞻礼。  

世出世间皆尽化，只此名为大世尊，  

世尊普告断疑怀，功得（德）如今不可裁。  

若据观音垂妙力，还同诸佛座花台，  

六十二亿虽无量，百岁身形实异裁。  

若有一时同礼拜，一般获福唱将来。  

经云：「佛言：若复有人受持观世音菩萨名号，乃至一时礼拜供养，是二人福正等无异，于百千万亿劫不可穷尽。」  

佛言者，即佛告一般也。言佛者有二义：一者，如睡眠觉，〔二者〕如莲花开。如睡眠〔觉〕者，夜永忽然梦见游于诸道，或游花下，或是身作贫人，或是富贵，总在梦中。  

寒更漏永睡稠穋（绸缪），魂梦将心处处游，  

或见欢娱花树下，或逢寂寞远江头。  

或归乡井心中喜，或梦他乡客思游，  

恰被晓锺（钟）惊觉后，梦中行处一时休，  

居在无常夜永，还同永漏更长，  

贪嗔烦恼昏沈，也似睡梦何别。  

暂得身居天上，还如花下一般，  

却归世上为人，便似江头寂寞。  

或即身贵荣贵，不殊梦里喜欢，  

忽然处在贫穷，还似梦中恶发。  

□明生死夜长遥，六道循环自感招，  

天上暂随波浪起，人间长被业风飘。  

悲啼只为身贫病，欢喜还缘遇富饶，  

成佛似锺（钟）惊觉后，万般烦恼一时消。  

言莲花忽开者，似秋池碧沼，小浦长溪，有万朵莲花：  

碧水清波映石台，白莲花□不全开，  

游人四散还嫌晚，蝴蝶高飞恨未裁。  

美女摘时皆却去，鱼（渔）人不见又须回，  

虽然蕊内含香气，争那金风未到来。  

佛性真如望宝台，只缘功得（德）未全开，  

天龙四散皆嫌晚，菩萨归依恨不裁。  

八部礼时皆却去，四生觅处又轮回，  

忽然智惠（慧）风吹了，万种分身总到来。  

只在三千世界，还同池沼一般，  

众生尽把真心，还似莲花未折。  

诸佛化君不得，也同游客却回，  

菩萨到来不逢，便是采莲人去。  

罗汉嫌君不度，还同舞蝶不来，  

声闻见了却归，便是游人不至。  

凡夫三界似池塘，佛性长含解脱香，  

未遇善缘相鼓击，且遭烦恼相埋藏。  

千生万劫长如此，六道三涂不可忘，  

智惠（慧）好风吹散后，三身四智自开张。  

佛道：若有善女善男，能受持观世音菩萨名号，乃至一时礼拜供养，与前来供养六十二亿菩萨之人，一般功得（德）一等。言一时，即十二时，佛令一日六时供养云──  

若是寅时：  

好申（生）供养诸佛，游行世间归向清。  

日初落兮天地陵，日初出兮天地朗，  

此时礼拜归依，功德感招□量。  

晨朝清爽好追寻，砌上庭前雾色侵，  

早日东方明未出，蟾蜍西面影初沈。  

情田洁净尘皆息，意地晴明道力深，  

此际若能申礼拜，十方化佛总亲临。  

第二午时：  

若是正当午际，好须礼拜世尊，  

日轮正在中天，还似佛居宝座。  

菩萨愿行教化，法王欲拟说经，  

此时礼拜志心，堪与众生长福。  

午时供养福难量，诸佛端然坐道场，  

白玉碗中添净水，黄金炉里爇名香。  

铺陈法坐来祈请，佛灭经文待赞扬，  

此际虔心生郑重，必教功德胜寻常。  

第三黄昏：  

黄昏时节献香花，定与门徒长道牙。  

日影沈时须觉悟，蟾蜍出即便谘嗟。  

浮生岁月如流水，世露光阴似落花，  

此际十方皆暗昧，圣贤多在善人家。  

初夜与中夜、后夜，此三时亦须礼拜供养于佛：  

二更纔动名初夜，供养佛僧于坐下，  

逡巡时节到三更，中夜亦须思教化。  

后夜深，须净意，莫逞□明恣眼睡，  

残灯切要再重挑，频频更要添香水。  

转精勤，莫容易，夜靖（静）三更思妙理，  

此时礼拜佛兼僧，最好将身求出离。  

后夜三更供佛僧，须知功德卒难称，  

炉中莫使无残火，笼里休教暗烛灯。  

请佛坐禅心点点，圣贤息念坐澄澄，  

此时礼拜偏添福，免被□明睡思仍。  

上来六时之内，有一人受持观世音名号，乃至礼拜者，所德（得）功德，与供养称念六十二亿恒河沙菩萨之人，功德一般云──  

只此六时之内，有人能就一时，  

好生供养观音，还要虔恭礼拜。  

所得身中功德，便共前人一般，  

六十二亿虽多，此乃正等□异。  

少许时中行不难，还能礼拜使心坚，  

六十二亿虽□量，两□因缘恰一般。  

佛自说，表奇哉，为显观音力普垓，  

由恐会中人不信，更作何赞叹唱将来。  

〔经〕：「□尽意，受持观世音菩萨名号，得如是□量□边福德之利」云──  

镜喻云…  

（全文至此已完）  

### 十、〔维摩诘经讲经文〕（一）  

（上缺）□有何所□表□□□□□者□□有□解信不敢广谈，辄陈五种。且第一，依显扬论：信为七圣财之元胎，谓信是一数为七圣财。若世财为生死之本，能沉溺有情，出世财者，得菩萨解脱之乐。夫欲求宝，先有其信□□，如世商人入海求宝，喻修行人于真如法中求宝，即知佛身体上，有河沙万德法宝。□□□究竟可证之处，先须有信，信有七圣财，所以净名经云：资财？量，摄诸贫民。此性七圣财，能于现在，未来俱益。若世财但利现在，不□能济崄道。第二，依唯识论云：信如水清珠，能清于浊水，能治不信。自性混浊，意云：□信自性浑浊，如泥秋（●鳅）鱼，将身入清水，水亦变为泥。若将珠投之，随珠浊水便清。第三，依俱舍论云：信拔众生，出生死泥。意云：正法为佛手，信为众生手，即序分也，两手相接，出生死泥。第四，信者，如人泛大溟海，假手行舟，渡生死河，信为其手。第五，如华严经云：如人有手，自在采取珍宝；若？手者，空无所获，入佛法者，亦复如是。已下不能广解也。若论经首置「如是」两字，已表信也者，若据慈恩解信，理有十般，不敢广谈，聊申五种：且第一、依显扬论，解信是七种圣财之元胎，所谓信戒闻舍惠惭愧为七圣财，信为一数。且信名除疑财，既能发信，除荡疑心，悟身边有出世之财，知经内有成佛之路。遂除懈怠，便即进修。喻如入海无殊，恰似求珠不异。若能入海，必遇金银。解听经文之获圣果，世上七珍之宝，偏除现在贫穷。身中七圣之财，能救当来崄道。良由起信差与拣择，所已经云：劝令悟解。第二、依唯识论云：信如水清珠，能清于浊水者，喻若一池净水，彻底澄清，观瞻而镜面无殊，体莹而琉璃不异，自然清净，岂有灰尘。忽被个●鳅之鱼，抛入水池之内，浑身不净，遍体腥●，满池之清水浑浊，彻底之澄泉臭秽。未委作何计较，令水体而再伏（复）本源；不知有什因依，遣池内之〔水〕却令清净。幸有明珠一颗，●（精）光之皎洁？假（瑕）；但将放在池中，其水自然清净。烦恼喻如浊水，信心便是明珠，信心若坚劳（牢），烦恼自然清净。第三，依俱舍论云：解信能拔众生出生死泥。意云：正法如佛手，信为众生手，两手既能相接，定出生死之泥，永抛三界之中，不住四生之内，改愚痴而却为智惠，变懈怠而令作精勤。量由自己信心，认得人间善恶。所已论云：能拔众生生死泥。第四，论云：信者，如入泛大溟海，假自手已行舟者，且如人将投大海，愿泛洪波，不挥篙而难已（以）行舟，不举掉（棹）而如何进步，须凭自手，方可施为。若？手而沉溺沧波，自有手而必达彼岸。经内信心为首，人间生死为河，信心识内不坚劳（牢），生死河中□晚出。今则既于经首，劝发信心，听如来指示之言，是我辈修持之处。第五，华严经中解信者如人有手，自在采取珍宝，若无手者，空无所获。喻我辈将看经教，须发信心，信心生而智惠生，信心灭而愚痴盛。听闻经教，如逢七宝之山，解起信心，认得一乘之理。如或信心不起，似无手足一般，直饶得到宝山，空手并无所获。今如经首放安「如是」之（者），一为结集之词，二要劝人生信。五般道理，各有教文，以非虚谬之词，总是如来之语。信心若解修持得，必定行藏没疏失， 恶事长时与破除，善缘未者教沉屈。  

寻常举动见闻深，凡所施为功行密，是故经中广赞扬，万般一切由心识。  

信心最上说功能，七圣财中为第一，  

休白头头作妄缘，直须处处行真（斟）酌。  

断除邪见绝施为，莫把经文起违逆。  

是故经中广赞扬，万般一切由心识。信心喻似承（水）精珠，浊水偏能令变易，直使流泉染浑时，方知珠宝功勋力。  

还须念念发精勤，莫遣头头行游逸。  

智慧愚痴咫尺间，万般一切由心识。  

众生烦恼被缠缚，生死泥中久涉历（历），  

我等□能发信心，如来引接令教出。便令证得解脱身，抛却形躯虚幼（幻）质，  

是故如来广赞扬，万般一切由心识。  

如人泛海欲行舟，万里波澜看咫尺，  

有手方能避崄希（巇），？时必定遭沉溺。  

能将机橹两边揉，解把●橖（篙撑）来往摵，  

喻似门徒起信心，万般一切由心识。  

如人得到宝山中，百种珠珍遍寻觅，  

有手方能采得他，？时空往终无益。  

经文深妙理难过，？上菩提从此出，  

只要门徒发信根，万般一切由心识。  

既闻时，须发侧，勤把经文与寻觅。  

好向情由自觉知，休将心行成悭擗（僻），  

恶缘须向意中除，善事莫临苦上忆，所以如来说此经，总教平稳行心识。  

平经文止引好修行，只是徒心发赤诚，  

拂●（拭）意珠令皎洁，洗磨心镜自分明。  

慈悲作用勤修进，懈怠施为●（旋）改更，  

总遣信生教悟解，从头皆与断拟（疑）□（情）。  

信心若解听真经，智惠心头旋旋生，  

心上莫令教执着，心中勤与断？明。心能了处头头了，心若精时事事精，  

一念信心坚固得，菩提心里自然成。  

邪心不要乱施程，邪见直须旋改更。  

邪行思量频与断，邪淫斟酌早宜停。  

邪痴多是愚人作，邪曲争教智者行，  

邪谄若能除戒得，菩提心里自然成。  

休教烦恼久缠萦，休把贪嗔起战争，  

休遣信根沉爱网，休令迷性长愚情，  

休于世上求荣贵，休向人间觅利名，  

休得百般愚见解，菩提心里自然成。听经只要信心开，切怕门徒起妄猜，  

迷了菩提多谏断，悟时生死免轮回。  

休贪爱恋人间宝，须是希求出世财，  

如是与君解了也，我闻次弟处唱将来。  

经曰：「我闻。」此唱分两段，先问答「我」义，后「我闻」合择（释）。问：诸教之中，皆破我执，如何经首□标「我」名？问。智度论云：有五种不净，皆破我执。且第一，种子不净。内有诸业烦恼，外种父母遗体。智论云：  

是身种不净，非由妙宝物，  

不从白净生，但从秽道出。  

第二，住处不净，于母腹中，智论云：  

是身如是秽，不从花开生，  

不因薝卜生，又不出宝山。  

第三，身体不净，为四大变成改食。资（智）论云：  

地水火风质，能变成不净，  

倾海洗此身，不能令香洁。第四，外相不净，九孔常流。智论云：  

种种不净物，充满于身〔内〕，  

常流出不止，如漏囊成〔盛〕物。  

第五，究竟不净，终归败坏。智论云：  

审谛观此身，必归于死处，  

难御无返覆，背恩如小儿。  

意云：供事百年，岂知恩义寿暖，及识三法，□□□□□□惭注报恩酬德。智论偈云：  

□□□□□，暖气且失待。（原文至此残缺）  

（首缺）去时岂能□，□□□□□。□□泡幼（幻）身，毕竟□□□。  

□□□□□，终是蝇蛆啢。  

装色炽盛时，处处逐荣□。  

但畅眼前欢，宁知没后恶。  

送尸荒野山，两眼乌鹫唃。切思如此身，何处有贪着。  

问：如此之身，岂有我耶？答：我六种，所谓一、横计我，二、俱生我，三、慢我，四、五蕴假我，五、世流布我，谓西国人相见，□□称于我。六、人自在我。今阿难所称，是第四五蕴假我，第五世流布我。谓顺世教化，故问凡夫称「我」，已顺世流。阿难圣人，何不顺教，称「无我」耶？答：若称「无我」，恐众生生怖愄心。谓凡夫执身有我，方乃随顺，各怀胜心，愿□□□。若言无我，□□□身（原文至此残缺）  

（首缺）当果□□□□□□□□□□我修行为谁，恐众生生于退心，故同众生称「我」。后合释「我闻」者，「我闻」两字，是阿难所称，我从佛边闻如是法，故曰「我闻」。问：阿难是佛得道夜生，廿方为侍者，从前教法，未曾闻，故何称我闻。答：一若依诸部律中，佛为再说。问：何故再说？若准报恩经云：佛令阿难为侍者，阿难就佛乞于三愿：一、不愿着故衣，二、不得诫别请，三、廿五年前教法，为我再说。又有解云：阿难得佛受记之时，自然悟解。法花经云：世尊甚希有，令我念过去，无量诸佛法，如今日所闻。已下不能广解，总因适来所唱经文道：「如是我闻。」  

经云「我闻」者，是阿难所称之语，因迦叶结集之时，说妙法于毕钵罗窟中，击●植向须弥山顶上，这日阿难升座现三十二相之身，众圣观瞻，有八十端严之貌。皆生异念，咸起拟（疑）心，阿难才唱于「我闻」，罗汉尽除于错见。而又阿难称「我闻」者，有何道理；意云：一切诸经律部，选甚大乘小乘，皆于往日之时，亲向佛边听受。或于毗耶国内，或于王舍城中，鹫峰之大阐三乘，只树之广谈四谛，自后或于圹野，或在山林，金言而句句亲闻，玉偈而行〔行〕听受，三藏教法，无不通明，一历（历）耳根，未曾妄（忘）失。今则传持末代，利益众生，为于佛处亲闻，故唱「我闻」之字。问：阿难言一切众经，称「我闻」者，事亦不然。且世尊初成正觉，阿难方始诞生，后乃年至廿（二十），方与佛为弟子，已前教法，何得闻之？今称「如是我闻」，应莫经中虚谬？答：今据诸部律中，佛为再说。又问何为再说？答：报恩经云：佛向大圆镜上后德智中，观阿难而久已根熟，与世尊而堪为侍者。佛乃频过御菀（苑），数到王宫，设方便之言音，开诱化之门路，与谈三界，为说四生，令知幼（幻）质之非坚，遣语禜（荣）花之不久。时阿难既闻佛语，遂即发心●（离或罗）谛，受已归依，乞世尊之三愿：一、不愿着佛故衣。二、不得诫我别请。三、廿年前所谈之教，为我再宣。阿难启告，佛起慈悲，寻时便度出家，证得须陀洹果。廿年前已谈教法，佛为再宣。今于经首之前，敢唱「我闻」二字。又难（间）云：一切众经，皆破我执，阿难何得称于我名？答：若言？我，恐众生起退败之心，权顺世流，从我辈兴进修之意。已除我执，贾（假）立其名。经中虽道于我闻，圣上全无于我见。聊申略解，不备广谈，听时速起信心，闻者早生于悟解。  

侧吟：  

阿难欲拟宣佛语，罗汉之中传美誉，昔日多闻众共推，此时聪惠人皆许。  

当时窟内结集时，不计高低相赞举，忽现三十二相形，教他满会生疑虑。  

忽然听唱我闻名，会下喧喧方指住，  

满窟高僧始信知，一筵罗汉皆开悟。  

此时结集正经文，总是如来金口语，  

今日分明说似君，途教人众除疑虑。  

万千经典息（悉）通达，闻者咸能生恋募（慕），  

往日皆于法会中，亲曾听受如来处。  

三乘五姓远流通，八难四生令离苦，  

后代传持事不虚，从教人众除疑虑。  

释迦尊，悲愿主，说法头头蒙告御（喻或语），  

悉遣虔心听受持，今于末代流传取。声闻数内独称吾，大众筵中长嘱付，  

今日经中道我闻，总教各各无疑虑。佛威神，今晓悟，未者经云生猒（厌）募（慕），  

听受身心法法中，未曾妄失于片句。  

长时事事发精勤，不向头头生指据，今日分明说似君，总教各各除疑虑。  

平当日牟尼大世尊，每于法会说经文，  

阿难名字头头唤，嘱付言音处处陈。  

我要流传于末代，汝须记受莫因循。今朝结集如来教，所以经中道我闻。  

□□□□□□□，□□见解岂堪□（原文至此残缺）  

（首缺）遣佛入灭为波旬，愚痴□□□□论，  

只缘自己多邪曲，别着言词请世尊。  

今日结集当日法，昔时经教此时陈，阿难受得如来语，所以经中道我闻。  

处处如来流法门，阿难佛嘱最殷勤，  

只缘智惠过人解，为有聪明出众群。  

见解自知无拙恶，情由争不感深恩，  

今朝结集三乘教，所以经文道我闻。珍重牟尼主，黄金丈六身，  

面圆如皎日，骡●（螺髻）若青云。  

荡荡应难及，巍巍莫比轮（伦），  

鹫峰亲说法，一一我曾闻。  

当日庵园会，相随佛世尊，  

圣贤多示现，长者化王孙，各各抛三殿，人人舍六尘。  

毗耶亲说法，一一我曾闻。  

广赞西方事，弥陀化主身。  

金绳金界道，宝殿宝香勋（薰）。  

遣众生虔敬，教人发志勤，  

祇园亲说法，一一我曾闻。  

每共常随众，经行诸国频，  

有时谈四谛，或即囋三乘，  

教化群生类，令抛虚幻身。  

鹿园亲说法，一一我曾闻。  

帝释皆来请，开张六度因，  

总齐心悟解，布施佛珠珍。  

说富贵如风烛，言荣花似电云，天宫亲说法，一一我曾闻。  

更被修罗众，皆来请益频，  

和平令苑（宛）顺，除荡劫贪嗔。  

教发慈悲行，休兴斗战军，  

须弥山说法，一一我曾闻。  

龙泉来相请，齐将愿力申，  

笙歌声辽绕，花雨落芬芬，  

地振山川动，风吹草木春，  

龙宫亲说法，一一我曾闻。  

哀愍众生类，闲于地狱巡，  

刀山青似镜，剑树白如银，  

炉炭停烟焰，镬汤罢沸腾，  

冥司亲说法，一一我曾闻。  

总是经中说，殊非谬剸裁，  

我闻罗汉唱，如是佛亲开，  

听受除烦恼，闻经灭妄猜，  

我闻解了也，次第处唱将来。经云：「一时」。一时者，谏异余时，故曰一时。又解云：说者听者，共相会遇，更无前后，●（啐）啄同时，故曰一时。  

经云：一时者，于是我佛在毗耶城内，庵罗园中，将兴方便之门，欲启慈悲之愿，为救四生热恼，愍伤三界含灵，说法而广度有缘，利益而不论高下。这日地摇六振，天雨四花，十方之贤圣俱臻，八部之龙神尽至，于是人天皓皓（浩浩），圣众喧喧，空中散新色之衣，地上排七珍之宝，帝释梵王之众，捧玉案于师子座前；龙王夜叉之徒，执宝幢于世尊四面。各各尽辞于天界，一时总到庵园，螺钹击挣之声音，乐奏嘈囋之曲。更有阿修罗等，调飋玲玲之琵琶，紧那罗王，敲駮荦荦之羯鼓。干闼婆众，吹妙曲于云中。迦楼罗王，动箫韶于空里。齐来听法，尽愿结缘，绕紫磨之身形，礼黄金之面貌。皆焚龙脑，竞爇檀栴，虔恭者忆忆（亿亿）垓垓，赞叹者千千万万，一时总到庵园会中，睹大圣之希逢，候如来之说法。更有几多罗汉，无限圣人，皆到筵中，尽临法会。并乃神情爽朗，仪貌孤标，持五掇而此土化缘，杖六镮而他〔方〕游历（历）。三底异越，和云水已（以）随身，五德超伦，共温恭而淡伫。身坚离染，身为相貌之身。行解行时，行作出尘之行。三明晓了，八解周圆，以出离于娑婆，不沉埋于生死。当初佛会，欲拟说经，无前后而趋筵，尽一时而赴会，如鸡附卵，啐啄同时，所以经云，故曰「一时」。龙天这日威仪?，队仗神通实可爱。  

帝释忙忙挂宝衣，仙童各各离宫内，  

遥知我佛说真经，各发情诚来礼拜，尽向空中散妙花，一时总到庵园会。  

就中更有梵天王，相貌巍巍多自在，各各抛离妙宝宫，人人略到娑婆界。  

皆持花果呈威光，尽是神通无障碍，  

闻佛欲说大乘经，一时总到庵园会，阿修罗众圣偏殊，覆海移山功力大，  

上住须弥福德强，平扶日月感神?。  

可于意地发精虔，只是心田兴姤害，  

当日遥闻法义开，一时总到庵园会。干闼婆众亦归依，歌乐长于心上爱，  

每向佛前奏五音，恰如人得真三昧，  

琵琶弦上韵香（春）鹦（莺），羯鼓杖头敲玉碎，  

当日遥闻法义开，一时总到庵园会。  

诸天人众莫知涯，各向空中持伞盖，  

百宝冠中惹瑞霞，六殊（铢）衣上饶光彩。  

皆陈异宝表殷勤，尽向香花申恳戴，当日遥闻欲说经，一时总到庵园会。  

百千释梵圣贤身，咸具威仪皆广大，  

一志修行绝四流，网罗割断抛三界。  

住山中，居窟内，或归坐禅或叹呗。  

知佛欲说大乘经，一时总到庵园会。  

久修因，兼奉戒，苦切练么（魔）心不退，誓出烦（樊）笼生死河，已达圣智真如海。  

能持五掇入王城，解执六镮他界外，  

知佛欲说大乘经，一时总到庵园会。  

平当日如来欲说经，几多贤圣誉先知，忙忙天上抛欢乐，浩浩云中整宝衣，  

帝释虚徐夸队仗，梵王行里逞威仪，  

高低总到庵园会，所以经文道一时。  

？限龙神遍四唯（维），百千音乐满吹空，  

为逢贤圣趋筵速，只见天龙到处飞，云内唯观人●塞，空中不见日光辉，逡巡总到庵园会，所已经文道一时。罗汉忙忙逞变威，罢铺针毳补田衣，察（刹）那恐怕呈（程）途远，倾克（顷刻）由（犹）疑赴会迟。  

身上一条云作被，面门多点雪成眉，  

神通总到庵园内，所已经中道一时。百千圣众闹喧喧，各各身心发志虔，  

念念尽来趋宝座，人人皆欲礼金仙。  

云中只见天花坠，云内唯闻龙脑烟，  

只是如今掸止倾（弹指顷），一时总到法王前，若凡若圣远徘徊，总向庵园法会排，  

满意尽希倾法雨，一心专望振春雷。  

虔恭各各言希有，合掌颙颙赞善哉，  

当日一时齐赴会，在何处听说也唱将〔来〕。  

（首缺）众所知识，乃至已……是位登十地，法究一乘，□道……四弘誓之愿心，未满皆□昏……秽邦助释迦之视现身形，位婆娑而化诸群品。河沙界而众知众识，忆（亿）万土而响德闻名。智惠颇彰，神通大建，作法门之墙堑，为佛使之护持。师子吼而天地鸣，名闻远而十方众。应四生之根器，便为弛张；向三宝之良田，绍隆□绝。普使于魔●稽首，悉令于外□倾心。清净之皎月无殊，●（缠）盖之尘□□□，心常安乐，住？碍之解脱。念●（定）总持，使辨才而不断。布施诱悭贪之见，持戒除毁禁之徒，行忍辱而屏迹贪嗔，发精进而全忘懈怠。禅定乃一心不乱，狂迷者睹相皆除。智惠使万法不移，愚暗者教招晓会。巧施方便，勤行怜愍之情；善用和平，接引爱增（憎）之辈。于化道之能令随顺，自发心而转不退轮，得法相之浅深，认众生之相力。于大众有仰瞻之恳，或说法无怖畏之怀，智惠岂弹（殚）于化缘，功德每修于心识。色像本来之好丑，形躯岂在于庄严。名称之远远皆闻，须弥之高高不异。信心不退，坚牢而喻若金刚法宝，润泽利益，而何殊甘露。言音柔耎微妙，正真深入化缘。离诸邪见，归向菩提之一路，断除空有之两边。讲法如师子吼声，谈论似春雷震响，教化等量于高下，根机取舍于浅深。集众宝而巧会法门，似道师之能谙海路珍宝。而道师取得妙义，而菩萨能诠见众生之生死往来。入恶道之修罗地狱，尽河沙界之人心。差护一念，皆知可尘，亿数之烦恼踦驱，分毫弁（辨）别。恶趣之门窗永闭，菩提之道路非遥。而又变现难穷，神工罕测。搅长河为苏洛，只在逡巡。变大地为黄金，都来●克（顷刻）。□肉山之鱼米，救饥饿之众生。须弥山向手中擎，大海水于毛内吸。视慈云则普垓三界，施利济即广度四生。无边之智惠悉成，诸佛之威仪皆悟。善别三乘之理，巧施六度之门。璎珞珊珊，头冠耀耀，相严清净，如莲开碧沼之中，皎洁圆明，似月处清宵之内。如斯功行，皆欲进修，大数标三万二千，总在庵园会里。  

菩萨神通众，都三万二千，  

威光多种种，祥序百般□。  

项臂垂璎珞，珠珍●宝冠。  

心心希听受，当日到庵园。众所皆知识，文殊及普贤，  

神通修具足，功德悉周圆。  

巨海毛中吸，须弥掌内安，如斯功力大，当日到庵园。  

尽此娑婆界，黄金梦不难，  

或逢饥馑劫，化出米鱼山。  

善豁三乘理，能开六度关，如斯功行力，当日到庵园。化物门门入，名闻远远传，  

调柔诸外道，伏练众魔冤。  

智镜能清净，心珠离盖缠，  

如斯功行足，当日在庵园。  

三界无俱（拘）系，十方去又还，如云宁障碍，似日没遮拦。  

皎皎波中月，澄澄水上莲，几多功行足，皆已到庵园。  

随顺众生意，慈心满大千，凡夫多恶相，弁（辨）认得根□。  

戒定心心进，菩提念念攀，  

如斯功力足，当日在庵园。  

智解无多种，修持尽一般，  

庄严皆光耀，相好越人天。  

听法金台畔，经行宝树间，  

如斯功行足，当日在庵园。甘露时时洒，能除热恼煎，  

金刚坚固力，摧斫众邪山。□□谈中道，头头去二边，  

如斯功行足，当日在庵园。  

接引无辞惮，高低来者偏，  

降魔师子吼，讲论电雷喧。  

千力勋来就，三乘会得全，  

如斯功行足，当日在庵园。法宝皆能雨，人求要不难，  

早达沧海路，已到七珍滩。  

地狱忧心切，浮心救苦专，如斯功行足，当日在庵园。  

当日庵园会，高低集圣贤，  

如花攒碧落，似锦□□□。  

●睹千珍座，频捻七宝冠，珠珍声历历，珂珮响珊珊。  

或执琉璃盏，或擎琥珀盘，  

象牙□□□，□□□□□。  

□□□□□，□发志虔□， □□□□□，□□□□□。（原文至此残缺）  

（首缺）眼深……  

……  

百脉酸因心□□，四□□□□□□，  

若能点药求医疗，日夜何愁病不除。  

第二，世间父母，忧其男女病。偈：  

父母人间恩最深，忧男忧女不因循。那堪疾疗虺（尪）龟苦，岂谓缠痾惹患●（迍）。  

药饵未逢痊减得，呻吟难止怨愁闻，为于儿子心心切，恨不将身替病身。  

菩萨忧念三界众生，爱如若子。所以向下经云：「譬如长者，唯有一子，子若得病，父母亦病。云云。」菩萨施于法药，所以观音经云：「应以佛身得度者云云」乃至「地狱众生病者，内有三毒病，」乃至「五苦八苦。」若是世间医者能医身病，菩萨法药能医得身心二病，永出离于生死，是名痊愈，众生病愈，菩萨亦病愈。  

经云：「为大医王，若（善）疗众病，应病与药令得服行者。」  

喻似世间恩爱，莫越眷属之情，父母系心最切，是腹生之子。小时爱护，看如掌上之珠；到大忧怜，惜似家中之宝。抱持养育，不弹（惮）劬劳。咽苦吐甘，岂辞嫌厌。回干就湿，恐男女之片时不安，洗浣濯时，怕痴呆之等闲失色。临河傍井，常忧漂溺之危；弄犬捻刀，每虑啮伤之苦。世间之事，都未谙知，父母忧心，渐令诱引。年才长大，稍会东西，不然遣学经营，或即令习文笔，男须如此，女又别论。每交不出闺帏，长使调脂弄面。或亲歌乐，曲调分明。或仿裁缝，针头巧妙。男及弱冠，女及笄□（年），□□骋（聘）婚姻，尽皆次第。头头忧念，种种……（原文至此残缺） （首缺）推……遣断，频烧方纸，向□□启告数爇名香，于寺院内，许僧斋设。男女未教校忧疑，父容日日尪龟，母貌朝朝憔悴。才闻减损，稍获痊平，浑家顿改忧愁，父母当时欢悦。菩萨心意亦复如然，愍含识而意似亲生，怜凡夫而爱如赤子，不欲见四坐流浪，长行橯●之心，叹常于三界轮回，但作救拔之愿，愚情未悟，被六尘镇昧于情田，真理难分，致三毒长时于染污。菩萨每观于我辈，恰同病患之无殊；圣人常见于凡流，一似缠？之不异。所以捣罗法药，应病根机，总令诫断于贪嗔，悉遣修持于智惠。四流波上，遣不忧沉泛之危；六道轮中，教永断去来之径。舍无常之五蕴，获五分之法身。证无漏之菩提，抛有为之相貌。方称菩萨，始号医王，河沙烦恼病消除，菩萨慈悲方愿满。  

所以经云：「以现其身为大医王，善疗众病，应病与药，令得服行」乃至「如是等三万二千人。」  

若论菩萨修持行，喜舍功能堪赞咏。三大僧祇舍爱增（憎），四弘愿力难相并。  

爱慈悲，嫌谄？（佞），救疗众生终未定，  

愍恤长时系在心，恰如父母忧怜病。在凡夫，长暗暝，镇染贪嗔难制整，  

事事贪婪似绵牵，头头忘（妄）令如针钉。  

纵交有漏姿（恣）狂迷，斗骋无明夸拗硬，  

菩萨慈悲系在心，恰如父母忧怜病。  

为凡夫，声色媚，虚妄攀缘遂矫伪，  

万种歌中悦爱情，三春境上迷真性。  

人间恣纵悟心田，地狱如何谩业镜，  

菩萨慈悲与药医，恰如父母忧怜病。每●毫，多诤竞，善事闻时都不听，  

设使回心只暂时，不曾贮意能长永。  

赎香钱减两三文，买笑银潘七八挺，  

菩萨慈悲与药医，恰如父母忧怜病。  

厌善缘，贪恶境，早晚情田能戒省，  

万种随心没感惭，纤毫为（违）意嫌灾横。  

镇壤（禳）宅舍觅高荣，卜问邪师求喜庆，  

菩萨慈悲与药医，为君耽染愚痴病。没尊卑，少遵敬，我慢贡高今古映，  

仿习●鹿（凶？）恶绍名，不归礼乐谦恭令。唯于见解纵乖愚，早晚行藏能拨净，  

菩萨慈悲与药医，为君耽染刚强病。  

狂痴心，煎似锅，焰焰添莘（薪）●天猛，  

虚忘（妄）波澜彻底浑，贪婪山岳侵天迥，  

有人告托解杨聋，邪路求财能似圣，  

菩萨慈悲与药医，为君缠染贪嗔病。  

自贫穷，不叹命，岂料荣枯皆分定，  

睹物情怀发恶心，见人于色行蛆？（佞）。  

夜叉行解几时抛，罗刹机筹何日屏，  

菩萨慈悲与药医，为君缠染狂迷病。  

皆（背）真原，蓦邪径，夸俊夸能头上骋，少盛当年说我强，传杯弄盏相邀请。  

风前月下掇新诗，水畔花间翻恶令，  

菩萨慈悲与药医，为君放逸邪痴病。  

忘缘情，难比娉，百岁争知如电影，  

好个聪明人相全，忍交鬼使牛头领。  

凡夫遇境处昏衢，不弁（辨）迷途蓦坑井，  

菩萨慈悲与药医，总交痊愈众生病。  

平处处垂慈不偶然，还如男女一般看，  

提携总出娑婆界，救度皆抛苦恼原。病眼未开怯●染，患身难喻解缠绵，  

人人尽遣休生灭，菩萨悲怜始得安。  

伤嗟病患久萦沉，贤圣忧怜行愿深，  

解应根机相劝诱，能将法药与医针。菩提道路教登涉，崄恶门窗断去寻，  

个个总令齐悟了，慈悲方始称身心。如斯功行救轮回，广发悲吟起愍哀。  

平（手）内杨枝除障恼，瓶中甘露灭迍灾，岂辞利济劳兼倦，不惮辛勤去又来。  

长向娑婆与救度，总交病眼豁然开。  

锵锵●（跻）●状嵬嵬，总在庵园会里排，  

只候觉皇倾法雨，专希大圣振春雷。  

头冠耀处黄金蔟，衣缕揉成锦叶堆，  

万万层层光瑞影，似林宝树放花开。  

庵园浩浩圣贤催，瑞色祥云遍九垓，  

菩萨周围三万众，声闻绕壤百千回。梵螺奏呗音寮（嘹）亮，钹磬轰敲韵声催，  

当日世尊欲说法，因更有什人来也唱将来。  

经云：「复有万二千天帝，亦从余四天下来诣佛所而听法，」乃至「俱来会座」偈：  

浩浩轰轰队仗排，梵王天众下天阶，  

分分空里弦歌闹，蔟蔟云中锦绣堆。  

龙恼（脑）氤氲香扑扑，玉炉蔙捧色皑皑，  

总抛宫殿娇奢事，入向庵园听法来。  

第二，万二千天帝释来，偈：  

琼楼玉殿整遨翔，彩女双双列队行，杂宝树林珍果美，六殊（铢）衣惹异花香。  

流泉屈曲琉璃砌，台槛高低翡翠庄，  

闻道我佛宣妙法，总来瞻礼白毫光。  

第三，天龙鬼神等来，偈：  

●塞虚空烈（列）鼓旗，奔雷掣电走分（纷）非（飞），修罗展臂桢双眼，龙神降腮努两眉。  

监电似身呈忿怒，血盆如口震雄威，  

忙忙云里相催促，犹怕庵园听法迟。  

第四，比丘、比丘尼等四众来，偈：  

四众●（奔）波意似催，晓鸡才暑（曙）禁宫开，  

六和似月孤高仕，八敬如莲冰雪裁。  

一国绮罗阗塞路，万门莫信满长街，  

高低队队如云雨，总到庵园会里来。  

所以经云：复有万梵天王尸弃□□乃至天龙…」（原文至此有残缺）  

（首缺）夜叉、比丘尼等，俱来会座。  

于是四天大梵，思法会而散下云头，六欲俱天，相庵园而趋瞻圣主。各将侍从天女天男，尽拥嫔妃，逶迤遥拽，别天宫而云中苑（宛）转，离上界而雾里盘旋，顶戴珠珍，身严玉珮。执金憧（幢）者分分（纷纷）云坠，擎宝节者苒苒烟笼。布乐器于青霄，散祥花于碧落，皆呈法曲，尽捧名衣，思大圣之情专，想慈尊而意切，总发难遭之解，感伸敬礼之犹。驻（玛）瑙杯中琥珀倾，象牙盘里真珠撒，栴檀霭霭，龙麝勋勋（薰薰），情田早启于虔祈，雅旨倍生于翘仰。更有诸天人众，向大觉以归心，八部龙神，望金仙而启首。龙王龙兽，赫亦（奕）威光，龙子龙孙，腾身自在，跳踯踊跃，广现神通，不施忿怒之容，尽发慈悲之愿。更有三头八臂，五眼六通，掣霜剑而夜月藏光，挂金甲而朝霞●耀。呼吸毒气，鼓击狂风，得海底之沙飞，使天边之雾卷。掷昆仑山于背上，纳沧海水于腹中。眼斜走电之光，只写血河之色。总来听法，皆愿结缘。一群群●月曼空，一队队遮云满雾。咸离宝殿，下到娑婆。只如弹指中间，已入庵园会里。更有毗耶城内，？限听流，高低之仕女两徒，凡圣之僧尼二种，咸持花果，也捧珠珍。车轩之紫陌喧喧，罗绮之红尘壤壤。乾坤晃耀，日月光辉。满园如万种花敷，遍野似千般障展，皆趋圣会，齐赴法筵。绕白玉之莲花，上黄金之讲殿。倾赡化主，翘仰慈尊。同渴士欲饮于琼将（浆），比旱●（苗）待沾于春雨。满意望宣于妙法，诚心愿证于春雷。●塞庵园烈圣贤，骈阗佛会排龙鬼。  

所以经云道：「复有万梵王尸弃等，从余四天下，来诣佛所而听法」乃至「俱来会座」云云。  

大梵诸天众，遥闻法会张，  

喧喧皆赞叹，浩浩总谈扬。  

彩雾呈佳瑞，霞云珮吉祥，  

摐摐排队仵（伍），瞻礼法轮王。无限天龙众，相催更又忙，  

心中倾恳志，云内礼毫光。身色皆蓝淀（靛），情田尽虎狼，  

摐摐排队伍，瞻礼法轮王。  

无限罗叉众，跳踯喜三场，  

高高云上涌，闪闪电中藏。  

头发比沙森，身毛摘色狂，摐摐排队伍，瞻礼法轮王。  

无限干闼众，争捻乐器行，  

琵琶弦上急，揭鼓杖头忙。竞奏箫兼笛，齐吹笙与篁（簧），摐摐排队伍，瞻礼法轮王。  

无限修罗众，皆擎日月光，  

嗔心回跃跃，喜色改锵锵。  

旋绕须弥？（畔），趋臻宝座傍，  

摐摐排队伍，瞻礼法轮王。  

无限迦楼众，雄雄气宇长，  

毒龙由被吃，猛兽等闲伤。口眼喊哟哈，筋拳怒健刚，摐摐排队伍，瞻礼法轮王。  

无限那罗众，神通解涌曏，乾坤推吸峇，日月平阑彰。  

尽欲庵园听，皆焚海岸香，  

摐摐排队伍，瞻礼法轮王。  

人与非人等，清霄●塞排，  

一时空里降，齐总下云来。瑞彩千般拥，祥花万种堆，  

象牙攒？匝，龙脑热徘徊。  

更有毗耶众，奔波百万堆，  

六和持宝钵，八敬捧金台。  

罗绮携香印，英贤掌宝●，  

满街填塞闹，喜遇觉花开。竞到庵园会，骈填卒莫裁，稠盈难下脚，●塞坐莓苔。  

各各称希有，人人赞善哉，  

世尊现何祥瑞也，便请唱将来。（首缺）贤圣同□□□□，□□□□□□□，满园菩萨星冠蔟，一会□□□□□。  

鱼梵奏时声了绕，金憧（幢）摇处韵钉铛，  

颙颙翘仰心专切，万万千层礼觉皇，  

第二，辟如须弥山王，显于大海师子之坐。偈：  

佛力难思变现强，迥于群众独超详，  

巍巍岳色冲天净，荡荡金容比日光。  

三界镇时为巨烛，四生长是□□□，须弥高广将为喻，显我如来大法王。第三，弊于一切诸来大众。偈：  

盛德巍巍迥不群，此时方显相仪真，  

黄金足下千花印，紫磨胸前万字新。  

青眼似莲澄碧沼，□毫如链照乾坤，  

庵园盛会河沙众，没一？端严似世尊。所以经云：「弊于一切诸来大众。」  

于是巍巍圣主，荡荡慈尊，居贤圣之中，处庵园会里，声闻可八千之众，道貌锵锵；菩萨乃三万余人，威仪济济。梵王之献花献果，合掌勤勤；帝释之持盖持●，虔诚切切。天龙及夜叉之辈，想金容而翘注不移；修罗与罗刹之清，瞻玉毫而志心暮（慕）恋。更有迦罗楼罗众，奏瑟瑟清音；紧那罗王，调铃铃雅乐。箫笛弦管，螺钹铂铜，齐声而●演宫商，合韵而皆吟法曲。更有六和上士，坐竹径而遥视如□（来），□□□蹑莓苔之仰瞻大觉。万千英彦，无数绮罗，心贞志而跃跃兴兴，体逶迤而遥遥拽拽。满筵大众，合会天人，围世尊而百匝千番，在庵园而骈填●塞。如众星攒于夜月，似群岳蔟于须弥。落落无伦，堂堂菩萨，迥然之相好，天人多种而严庄，梵王威德故难论，帝释形仪浑不及。若对我佛福相，无漏真容。状萤火敌于日轮，同丘土齐于山岳。实难疋喻，莫已等量，难得有相之身，陪●无为之体。致使佛光取胜，掩耀群霞。圣力独超，遮阑宇宙。今则庵园演唱，法会开宣，如须弥迥耸于千峰，似巨海淹流于万泒。所以龙天仰望，贤圣瞻攀，人人歌希有之●，个个称善哉之字。这日何□意之稽首，尘数心之归依，只希大振于春雷，咸愿广沾法雨。圣心未测，圣意难思，圣貌忻忻，圣颜跃跃。放白毫之眉相，闪烁东西，舒紫磨之身光，超过南北。山川响振，天地倾摇。盈空之花雨四般，满会之光分五彩，遥遥●（璨）烂，远远鲜凝。乾坤如把绣屏桢，世界似将红锦展，日月广呈于瑞色，江河大变于佳祥。庵园众圣罕希逢，莫测此时神妙力。  

所以经云：「辟如须弥山王显于大海，安处众宝师子之坐，弊（蔽）于一切诸来大众。」  

庵园听众如云赴，浩浩圣凡难止御，  

菩萨周围三万余，比丘围绕千千数。  

尽神通，皆众具，道貌锵锵无比喻，  

大?威仪十相全，端严争似牟尼主。  

比须弥，沧海竖，金玉诸山总朝聚，  

迪耸清霄突●高，接连碧海天台柱。  

千珍合就锁烟云，众宝装成笼瑞雾，  

万岳群峰尽不如，端严将喻牟尼主。  

梵天王，天众部，福德威光咸仰辅，  

百宝冠新尽恋瞻，六殊（铢）衣晃皆谈许。  

巍巍人相比金莲，儡儡形身如玉柱，  

恰到庵园佛会中，端严争似牟尼主。  

诸天人，帝释侣，也在如来说法处，曜曜衣装白玉纹，遥遥宝彩金黄缕。威仪满足尽钦逢，福相周圆咸恋暮（慕），及至庵园佛会中，端严争似牟尼主。  

满庵园，菩萨数，各各神通呈祥序，  

几劫修持福惠彰，无边练行功勋普。降魔除党每勤勤，运智兴慈长楚楚，  

大?威仪十相全，端严争似牟尼主。比丘僧，罗汉数，雅淡风标人叹誉，公子停车马上瞻，非（飞）禽点羽空中觑。雪眉深深宴松峦，云帔轻轻沾彩雾，  

大?威仪十相全，端严争似牟尼主。  

天龙神，烈（列）旗鼓，八臂三头多忿怒，忽尔昆仑把动摇，等闲沧海捻倾注。  

有时踊跃会中来，或即跳踯空里去，  

总到庵园大圣前，威光难似牟尼主。  

圣贤围，鬼神护，执剑擎枪相左（佐）肋（助），  

只为如来演法音，徒交凡众沾甘露。  

梵王持果献金仙，帝释捻香添玉注，  

总向庵园会一排，高低归仰牟尼主。佛慈悲心愿赴覆，累劫僧祇修六度，  

每使和平离爱增（憎），任持智惠令坚固，  

巍巍相貌白莲花，荡荡身形紫金柱，  

万种威光总不如，方称三界神通主。  

圣贤罗烈（列）百千张，旋绕如来紫磨光，  

瞻现玉毫无暂舍，只希金口早宣扬。  

众于会里伸翘仰，佛向眉间现吉祥，  

浩浩庵园皆赞叹，方称三界法轮王。  

大觉巍巍宝焰装，迥于花坐●芬芳，  

丹唇似果频婆色，双眼如莲戒定香。  

昔日威神咸启仰，此时人相倍寻常，  

眉间毫彩分明现，●（闭）却庵园万种光。  

黄金丈六处花台，将欲敷杨（扬）法义开，  

面上五条光彩彩，眉边万道色皑皑。乾坤似把红罗展，世界如铺锦绣堆，  

广现百般希有事，看看便是振春雷。  

庵园这百绕俳佪，浩浩倾赡赞善哉，天雨四花空闪闪，地摇六振响墔墔。  

圣心未委宣何法，人意难思莫测猜，  

高下此时皆作念，阿谁为众请如来。牟尼愍察众情怀，花坐颙颙喜色开，  

欲应根机倾法宝，拟嗟群品雨珍才。朱唇启处红莲坼，皓齿凝●（时）白玉排，  

大觉世尊才说法，更有阿谁后到也〔唱将来〕。  

所以经云：「尔时毗耶离大城中有长者子名曰宝积，与五百长者子，俱持七宝盖来诣佛所。」  

问：尔五百长者皆是国王之子，即合恋●（慕）王宫，娇奢快乐，因甚厌弃奢花，也来闻法。答：缘毗耶城内，有一居士，名号维摩，他缘是东方无垢世界金粟如来，意欲助佛化人，暂住娑婆秽境。缘国无二王，世无二佛，所以权为长者之身，示现有妻子男女，在毗耶城内，头头接物，处处利生，处城中无不归依，在皇阙寻常教化。毗耶国王，礼为国老。知道我佛世尊，在庵园说法，欲彰利济之心，遂入王宫教化得五百太子，第一王宫教化：  

知道庵园演正真，入王宫内化王孙。  

如烟柳下排公子，似锦花前烈（列）彩嫔，  

画舸信从流水去，白醪携得满杯斟。  

维摩直到贪欢处，教化合交礼世尊。  

时宝积等闻维摩此语，却问居士曰：「不委庵园世尊何时说法？」居士曰：「汝速排枇，今整（正）是时。」居士遣偈：贪在王宫取意为，花荫柳影从嫔妃，  

紫云楼上排丝竹，白玉庭前舞拓（柘）枝，  

空恋笙歌嫌景促，不忧虚幻恰心迟。  

汝须火急相催去，算得宣扬整（正）是时。  

尔时居士种种说法，教化王孙，令往庵园。礼佛听法。当时五百王子宝积等，请居士同去。偈：  

既沐慈悲化小才，衷心感激百千回，  

若非勤诱迷徒切，争得舟航崄浪开。  

愿借光阴与引道，全凭巨力作●？，弟兄五百殷勤请，居士相随也去来。  

居士曰：比欲相随，今愿倍（陪）从。偈：深谢蒙邀赐挈倍（陪），自然清眼眼双开，  

菩提道径希逢遇，崄路舟舡罕得？。  

似玉磨笼多巧妙，如鸡负卵应时墔。  

毕期有意亲闻法，情愿相随也去来。  

于是五百长者各持七宝伞盖，遂与居士相随，皆出王宫去也。偈：  

维摩陪从礼金仙，宝盖装持色样鲜，  

白玉斗成龙凤巧，黄金缕出象牙边。  

烟霞飞晃光明耀，珠网玎珰响韵连，  

浩浩满街人总看，此时王子往庵园。  

时五百长者与居士，相随出毗耶离城，行至路边，忽然染患，垒成方丈，偈问：  

深河恰好骋威仪，蓦地维摩染病羸，窗透远风衣半盖，门开秋月枕斜欹。  

回身往往合双眼，喘息频频皱两眉，  

居士患从何事得，交吾兄弟总怀疑。  

维摩良久为王孙说法云：  

永抛不久停，阳焰非真实。  

我今略说汝须听，吾此身躯幼（幻）化成。  

死未到头何处觉，病来侵体恐谁争。  

一堆德植为根本，三尺荒坟是去呈（程），  

四大违和常日事，不劳君等蓦然惊。  

居士曰：汝等五百弟兄，但往庵园礼佛听法，吾缘染患，寸步难移，遂即将别，吟成数偈：七首  

王孙不用苦筹良，早入庵园道理长。  

我命恰如凝草露，吾身也似缀花霜，  

蝉声返覆穿疏牖，柳影雕（凋）残对病床。屈指算伊金（今）古了，从来谁是免无常。  

今朝大欲礼空王，真为缠眠（绵）又叹伤，  

无力整衣甘寂寞，有心开户受恓惶。  

千般罗绮能签眼，万种笙歌解割肠。  

汝等弟兄听我语，从来谁是免无常。休夸英彦会文章，令格清词韵雪霜，  

●（健）笔也曾施教化，●（冥）搜几度勘阴阳。  

萤窗苦志何方去，雪峤工勋什处藏，  

汝等弟兄听我语，从来谁是免无常。  

直宜早去礼空王，宝盖庄严莫改张，  

日照珠珍光●（灿）烂，风敲金玉韵玎珰。  

九种陌上为佳瑞，一国人中作吉祥，  

汝等好须参圣主，却来应是我无常。吾身稍似得安康，未肯慵于礼法王，  

方丈且无慈镜照，庵园纯有觉花香。  

棱层岳色多羸枕，惨淡人烟到病床，  

汝等观吾形状劣，参差应见我无常。  

直须更改旧行藏，莫恋红楼宴会昌，  

若重慈尊能说法，不怜嫔彩解梳妆。真珠帘外停丝竹，玳瑁筵中罢令章，  

记取今朝相劝语，这身看即是无常。  

分襟此处最恓惶，不得倍（陪）随入道场。  

深羡九宫清信士，欢忻先礼白毫光。  

金枝一一排龙象，宝盖双双斗凤凰。  

唯我此时难去得，逡巡定是我无常。  

时宝积等旨受维摩劝诱，记当居士教招，重整威仪，再排队仵（伍），皆往庵园，礼佛去也。于是宝积等，闻维摩劝切，见居士病深，听处分而一一依从，取教招而人人禀受。遂即安排宝盖，整顿金冠，专心而待赴庵园，怆恋而难别方丈。宝积为居士曰：「暂时分手，倾克（顷刻）别离，辞居士兮千难万难，礼大圣兮任去便去。伏望居士，善为将息，好自调和。红炉温长子之汤，渌●（醑）下公卿之药。况已时光寂莫（寞），窗前之萧洒清风，节序凋零，砌畔之芬菲黄叶。满枕之蝉声聒聒，盈门之秋色浓浓。●（偃）卧高床，尪羸坏室。居士之病容转盛，喘息微微，吾曹之愁色倍深，呼嗟急急。我等蒙维摩提持恩切，法乳情深，谁知居士缠眠（绵），变作王孙病苦。临临取别，低回而愁结双眉。渐渐分襟，攀仰而泪垂丹脸。看天失色，望日无光。凝思而惆怅盈怀，暗想而呜呼满抱。皆和泪语，总带愁颜。切须保摄精勤，莫使缠眠（绵）更甚。我等暂瞻大圣，略礼慈尊，逡巡便出庵园，倾克（顷刻）却看居士。」由是停移宝盖，整顿金冠，玲珑而牢地朱璎，敲磕而塞瑎珂珮，琉璃顶上，烟霄而一行秋天，水玉棱头，香榭而半轮明月。摩珑虎（琥）珀，雕克（雕刻）珊瑚，祥风由动于馨香，瑞雾上凝于光彩。半千宝盖，行行而总已擎持；一国英贤，浩浩而齐声赞叹。行也行也，去时去时，万家之邻女后随，满路之箫韶前引。喧天丝竹，惊回碧落之云，匝地绮罗，映榭青春之蕊，变毗耶国为极乐城，九衢装凝日之楼，万户展长春之障。渐辞方丈，已远毗耶，看看欲到于庵园，尽礼于花台圣主。  

凡事皆依居士裁，俱持宝盖意俳佪，  

临辞室内愁眉结，频被阶前日影催。  

啼树晚莺同助哭，语檐秋燕共添哀，  

分襟顷刻又惆怅，待礼牟尼对宝台。且希居士好调和，不得因循摐病多，蓦被命终难脱免，息然身教大娄罗。  

煎汤幸有黄金铫，熬药宁？白玉锅，善恶多般须摄治，莫交回回见蹉跎。  

况当时景已秋深，刮地蝉声出晚林，  

露缀晚花千滴玉，菊摇寒砌一藂（丛）金。  

清风冷淡牵愁思，黄叶凋零打病心，  

居士切须勤摄治，莫教死相便来侵。  

我重维摩法乳情，一从得病我愁生，  

如今方丈英贤卧，有似愁天皓月倾。  

愁色聚眉长不散，泪痕垂脸更分明，  

心中又待庵园去，和喜和悲步步行。  

收拾宝盖整威仪，玉珮玎珰满路歧，  

斗阚车渠光●（璨）烂，摩珑琥珀色参差。  

真珠网，白云●，宝盖光明照晚空，  

一国仕流春色内，半千王子玉光中。  

人浩浩，语喧喧，云叠重重映碧天，  

手撼珊瑚鹦鹉动，风摇珂珮凤凰偏。  

名队丈，实难逢，百万人民作一藂，  

宝盖手持光●●，金冠顶戴色融融。  

满堤罗绮装红日，塞地笙歌聒瑞风，  

帝子庶人生踊跃，一时遥礼玉毫中。  

称美誉，实奇哉，五百王孙礼宝台，  

贪爱水波因此竭，菩提花树当时开。  

圣贤嗟叹千千遍，凡庶歌扬万万回，总到庵园齐礼佛，作何礼敬也唱将来。（原卷至此已完）  

### 十一、〔维摩诘经讲经文〕（二）经：「尔时长者宝积说〔此偈已，白佛言……愿闻得佛国土清净，唯愿世尊说〕诸菩萨净土之行。 」  

经：尔时长者宝积，经云此偈已，白佛言：世尊，是五百长子皆已发阿□□（耨多）罗三藐三菩提心，愿闻得佛国土清净，唯愿世尊说诸菩萨净土之行。即是菩萨净土，当来不谄众生来生其国，若有不谄不诈，心无所曲众生即生菩萨净土中，随其直心，则能发行。若随一切众生，皆有直心，则□起一切善行。随其发行，则得深心。若发一切众善，则具甚深□□。若具深妙之心，则能调伏其意。若调伏意已，则所闻如其所说修行。若依其说修行，则众善悉能回向与一切众生。若能回向与一切众生，则具足种种方便。既具足种种方便，则能成就一切众生。若成就得一切众□（生），即便佛国严净。随佛土净，即说法净。佛土既得严净，则一切之法皆净。若说法净，则智惠净。智慧能净，其心清净。其心净已，则一切功德清净。是故宝积●（若）菩萨欲得净土，当净其心。菩萨摩诃萨若要身居净土，即先〔净〕其心。如何净心？不嫉、不姤、不谄、不诳、不憍慢、不掉举、不两舌、不恶口、无贪、无嗔、无诤、无竞、不煞、不盗、不淫、不忘（妄）、不饮酒、常行慈悲、济贫、拔苦，归将有余救不足者，将安乐施危厄者。乃头目髓脑，身肉手足，将内外财帛，施身为床座，求闻妙法。净土深沉理，闻来莫可知，  

那边通稳便，何处是修□。  

望救众生苦，希求出淤泥，  

此时申请问，幸愿赐慈悲。必可除邪见，应须灭众灾。  

幸逢金色相，欣遇法门开。礼拜亲花坐，虔心近宝台，  

此时垂教遵，决定绝疑猜。  

欲望开真路，专希振法雷，  

敕文令谛听，便请唱将来。  

经：「谛听谛听，善思念之，」乃至「受教而听。」云云  

尔时长子宝积及五百长者子，既献七宝盖已，乃说偈赞叹世尊讫，乃白佛言：「世尊世尊，我等五百长者子发元（？）上正等道心，愿闻如来国土清净之事，惟愿世尊说诸菩萨摩诃？（萨）所修行净土之行。世尊大慈，为我广说，我等闻已，誓愿修学。」云云  

佛言：善哉，宝积。善哉者，言义，我佛又赞成宝积长者，能问于我菩萨修行净土之行，及为诸菩萨又问如来净土之行，我为汝等说之，汝等谛听谛听。言谛听者，谛者，审也，个个审实思虑，用心净（静）听，勿生疑惑，闻已修学，善思念之。我说与汝，汝闻应善叹思量其义，闻其义已，记念在心，令莫忘失。云云  

欲得闻真妙，还须志意听，  

言言宜稳审，句句要分明。  

莫虑宝难会，何愁理不精，  

此时申讲说，随类心均平。  

定见除迷路，终●（息）断所猜。  

然须消放逸，莫遣乱心怀。  

自此邪门关，因兹法户开，  

有情皆得果，无处不消灾。  

祷祝须心志，虔诚莫纵乖，  

一斋（齐）咸悄悄，说也唱将来。  

□（经）：「如是宝积菩萨随其直心别能发行，」乃至「是故宝积，若菩萨欲得净土，当净其心，随其心净，则佛土净。」  

于是长者子宝积五百人等，受佛诲净心，净听佛言，宝积当知直心是菩萨净土。菩萨成佛时，不谄众生。来生其国。众生其心正直，无有邪曲，入佛知见，悟佛知见，悲叹平等。劝一切众生，皆如赤子。知身是空，了达实法。即佛是心，即心是佛，心外？法，法外？心，净秽同体，？有分别。秽方净土，皆犹（由）心变，无有根本，亦？生灭，三界唯识，万法唯心。了悟心源，即是净土。若悟真理，菩萨与土，悉同是一。也即是心净即佛土净云。别佛土净云。  

侧净土何曾远，认得还须显，  

都来咫尺间，迷心终不见。  

见了只在心，心了净方现，  

莫更苦寻求，只此除方便。  

净方道理只居心，心拙唯言义校深，悟了只于心上取，心迷何处漫追寻。  

心明自在来还去，心乱空论古与今，  

毕竟若未除心内黑，定随心意定漂沉。  

心了了，意咍咍，心若寻常有乱●（猜），  

若解分明生晓悟，眼前便是宝花开。  

清净土，紫莲台，莫远寻求使意怀，  

会内一人都不悟，忽然起问唱将来。  

经：「尔时舍利弗，承佛威神，作是念，」乃至「而是佛土不净若此。」  

尔时舍利弗，承佛之威神，又不敢发问，默然作念。作念者，是舍利弗内心思惟佛言，若菩萨心净，则佛土净者。我世尊本为菩萨之时，□是万行精修，意岂不净。意岂不净者，云佛过去因中佛之心意，岂是不净，感果来于秽土。此之佛土，便不得清净，被有而此秽浊之事云。  

忽整威仪从坐起，合掌殷勤申敬礼，  

迷心此际有疑猜，唯愿慈悲说妙义。  

世尊身，在因地，岂不修持清净意，  

如斯秽土显然间，难会如斯深道理。  

今辰幸乞赐慈悲，愿决昏昏一段疑，  

适道堕（随）其心意净，如何秽土现如斯。终不晓，周难知，众恶山川总见之，  

我佛当为菩萨日，争无臻志苦修持。犹未悟，尚疑猜，特望金言借辩才，  

所贵里心生了悟，辄然方敢近花台。  

垂悯念，赐悲里（哀），幸乞毫光照下怀，  

大圣呵呵添幸色，与他说喻唱将来。  

经：「佛知其念，即告之言，」乃至「日月岂不净也。」云云  

佛知其念者，世尊以他心智，知舍利弗作念。佛便告言，汝舍利弗，于汝意云何，日月岂是不净也。舍利弗，日之与月，两耀齐明，一日一夜，照四天下，消（晓）昏●（候）睹，除热得凉，荡荡巍巍，净？瑕秽，功德广大，难赞难思，引导众生，岂不清净。而盲者不见，佛言譬如生盲之人，自？肉眼，不见日月，岂日月亡也。尒（舍）利弗曰：不也不也，世尊世尊。不然，世尊。即是生盲之人，自己过罪，非是日月之愆也。答也。佛告舍利弗，众生种不见如来佛国严净，非如来各（咎）。即是众生宿业深重，根智差殊，小果之徒，障累未除，不能自觉。又不觉他，因甚得见佛国严净。且十住菩萨尚不见佛智，况乎小果识劣智微，如何观见佛国严净之事。云云  

日光兼与天边月，常向天边●（多）皎洁，  

非于日月没光明，自是盲人不分别。  

佛国土，事不远，汝为迷莫可见，  

若交智惠得开张，佛国净方皆总现。  

韵他家日月自分明，不●之方目已盲。  

不解略言光皎皎，无非只道色●●（冥），终不晓，尚含情，何异时人带恨诚，  

若解持心开了悟，须臾便是净方生。  

认取理，莫疑猜，休纵迷心继在怀，  

莫更恨他日月暗，自缘●（幼）目不曾开。世尊说，振春雷，百万天人唱善哉，  

螺髻梵王请指引，分明更说唱将来。  

经：「尔时螺髻梵王语舍利弗，勿昨（作）是意，谓此佛土以为不净，」乃至「心有高下，不依佛惠，故见此土为不净耳。 」尔时螺髻梵王语舍利弗：勿作是意，谓此佛土将为不净。螺髻梵王者，即是初禅梵王，发如螺髻，与佛？殊，修四空四禅，有大智大惠，根●（熟）果满，识量弘深，见此秽土，如似自在天宫。言舍利弗勿作是意，便将此土为不净世界。舍利弗又云：我见此土丘陵坑次，荆棘沙砾，□（土）石诸山，秽恶充满。丘陵坑次，即是高下不平，荆棘沙砾，粗恶之义，土石诸山，方是秽垢。缘舍利弗身居小果，与佛及菩萨所见不同，佽甚似营（萤）火对于日光，泥弹同于月爱，全不相承，故但见秽恶，不见清净。螺髻梵王又告舍利弗，仁者心有高下，不依佛惠，故见此土为不净耳。云仁者自己心中高下不平，秽恶充满。何不依佛智惠，除遣疑惑，净秽两途，皆是自生分别，净秽？殊，不悟不净，不下不高，？有差殊，即为平等。云云梵王既见生疑误，引接发言寻保护，  

汝令（今）勿作此轻言，自为未明清净土。  

我心诚，看此境，莹彻分明如宝镜，  

略无秽恶眼前生，只见真如兼大圣。  

舍利弗，我见处，荆棘丘山及恶趣，  

里心常有此疑猜，一段疑猜终不去。  

我见如来土，●（坑）丘自显然，  

虽闻螺髻说，犹讶梵王言。  

迷意终难改，痴心尚继缠，穷思深妙理，不可会幽玄。  

闻说依希误（悟），愚心渐次开，目前观秽浊，莫可决疑猜。大圣施神变，天人国未裁，  

大方清净土，齐现唱将来。  

经：「于是佛以足指案地，即时三千大千世界若干百千珍宝，」乃至「自见坐宝莲花。」云云  

于是佛将足指案地，尔时世尊见舍利弗心疑，言此佛土决定秽浊。世尊即以足指案地，即时三千大千世界若干百千珍宝严饰。若干者，？数百千杂宝●（间）厕，不状不及。譬如宝庄严佛？量功德，宝庄严土如宝庄严佛国，以？量？边珍宝严饰其土。佛为舍利弗有疑，乃变即丘陵坑次之属，示其众宝庄严：  

忽然大圣施神变，应是有灵皆总见，  

净方次第眼前生，快乐庄严无不现。  

玉为楼，金为殿，鹦鹉频迦咸赞叹，  

非论菩萨似恒沙，光内亲观诸佛面。  

如来神力忽昭彰，净国从空便显扬，  

紫殿总将白玉砌，碧霄皆是白毫光。  

菩萨众，貌堂堂，璎珞浑身百宝庄（装），千众乐音齐向亮，万般花木自芬芳。闻法众，百千侅（垓），并睹庄严赞善哉，  

尊者忽然瞻嘱后，便同阴里拨云开。咸顶礼，各俳佪，诸佛分明座法台，  

大圣回看舍利弗，问见与不见唱将来。  

经：「一切大众，叹未曾〔有〕，」乃至「佛告舍利佛（弗）严净悉现。」一切大众，叹未曾有，而皆见坐宝莲花，是会中一切大众各各自见，身坐莲花。又佛告舍利弗，汝且观是佛土严净，令舍利弗自观佛土严净之事。舍利弗告佛唯然。唯然者，信受之辞，本所不见，本所不闻，云我未曾见者，今见；未曾闻者，今闻；今佛国土严净，悉皆显现，我已见闻。侧净土庄严汝见否，可●（煞或然）丘山有众苦。  

如斯显现一场间，王乃都之如不都。  

舍利弗，寻赞叹，我本眼看全不见，  

令（今）朝比并极分明，迷意当时皆已遣。  

祈心?（瞻）礼又瞻依，此事千年万劫希，  

自喜想生新觉误（悟），旋知已遣旧时疑。  

托圣力，赖慈悲，息却●（多）生无限迷，  

又更会前申礼赞，声声唯道不思议。添福惠，断疑情，今日●（衷）心喜又台，  

恨发疑情多恳意，莫非专切礼花台。  

我净土，镇铺排，令汝今朝智惠开，  

更怕人心犹不悟，分别说喻唱将来。  

经：「佛语舍利弗，我佛国土常净若此，」乃至「若人心净，便见此土功德庄严。」  

经：佛语舍利弗，我佛国土常净若此。告云：我之国土寻常清净如此，是汝小果小智，隔所，智镜不同，不见我土严净，常生不净之见。为欲度斯下劣人，故示是众恶不净耳。我为度下劣之辈，个个渐入佛智，示现如是众恶不净土耳。譬如诸天共一宝器大食，各随其福德，●（？）色有异，如诸天之人，共一宝器中食，各随自己福力，其饭各各差别，滋味不等，圣凡福业有异，所以观净秽不同如是。舍利弗，若人心净，便见此土功德庄严，人若心净，平等无差，即见佛国清净之耳。云云  

清幽国土长如此，众宝庄严皆若是，  

只缘自意有高低，迷意凡心难得至。  

似诸天，一宝器，食馔临时各有异，  

福微之者遂蔬食，福盛之人皆上味。修行少，心未至，即见秽方皆若此，  

既能意气达菩提，便都（睹）庄严极乐事。  

长者蒙垂劝，明明断所猜，  

自然知胜法，各各了奇才。  

居士闻言化，寻时误（悟）意开，  

既无贪继半，净肯爱珍财。  

所喜旋添意，清凉迥惬坏（怀），  

几多方便处，便请唱将来。  

经：「若在刹利，刹利中尊，除其我慢。若在婆罗门，婆罗门中尊，除其我慢。」  

若在刹利，刹利中尊，教以忍辱。刹利者，是西天王种，为厌居王佐，不乐喧嚣，弃舍国城，入于林薮，修忍辱力，除瞋恚心，内能舍头目身躯，外能舍珠珍妻儿，自能忍辱，亦劝教人，终岁？闲，经年不倦。  

在婆罗门，除其我慢。婆罗门者，是净行之种，世祖已来，修闾净行，自有坚志，劝人无厌，求离世间，希生天果。或遍缘卧棘，五热炙身，持鸡狗戒，事日月天。但知执我执人，亦说？因？报。邪山增长，慢海添流，自是他非，常生我慢。居士在彼，亦为其尊，说法化之，令除慢易，皆令出众，未便入流故。云云  

意为众生故，权为罗刹尊，初还行嫉姤，后即断贪嗔。  

指示心归正，令交恳募（慕）真，  

但行忍辱行，必见脱泥津。  

既遇婆罗众，其中亦作尊，  

令除我慢意，却作善和人。  

便去贪邪意，抛离外道因，  

忙然归大道，当下出嚣尘。  

各各除疑意，人人有悟怀，  

若作含喜舍，寻便抱悲哀。  

我慢何曾有，贪嗔已遣回，  

总达方便理，请为唱将来。  

经：若在大臣，大臣中尊，教以正法。若在王子，王子中尊，示以忠孝。若在大臣，大臣中尊，教以正法。大臣者，或是当朝相座，或是出镇藩方，为天子之腹心，作圣人之耳目，成邦立国，为社礼（稷）之柱石，定难除凶，作朝廷之蓠屏。然后示其正法常王，遂训人陈以直言，无施邪教命，天子金枝永茂，玉叶长荣，子子孙孙，相承相伐（代），出将入相，燮理阴阳，愍物接人，行思（恩）布惠。使千年万岁，皇风不坠，帝道无倾。显名于凤阁之中，画影向驎（麟）台之上。以著书史，纪德纪功，是名大臣。我维摩居士于此大臣之中，亦为第一。更以方便，令其不枉人民，是故于此中尊。云云  

若在王子，王子中尊，示以忠孝。言王子者，是国王之太子，或是远从，或是亲王，但是皇属，总得名为王子。并须锵锵济济，有孝有忠，始末一心，无怀二意，同匡家社，共治邦家。使根固枝繁永不枯，四海万方为一统。上则忠勤于主，次则孝养于亲，是王子之行。我维摩居士亦于次中，而得第一。仍以微妙方策而教诲之，王子信行，又使皇图霸盛。云云  

为人不得多愚奥，认取真常深妙教，  

若悟永不受沉轮（沦），真（直）须在意行忠孝。  

忠不施，孝不展，神道虚空皆总见，须臾致得祸临身，妻男眷属遭除剪。  

忠既行，孝既展，必见官高名位显，善神密护镇随身，自然灾行常除遣。  

事须依劝莫因巡，切要修持此个身，  

凡有行藏平稳作，●防祸幻（患）使心神。  

常孝顺，毋（贯）忠贞，必遂高零（龄）得显荣，  

傥若欺谩小子事，当时迍厄便施行。  

蒙化后，转情开，节勒之心●意怀，  

行孝行忠多少●（阙），修仁修德有所咍。  

然福佑，息迍灾，各愿归依近法台，总待周旋行化后，现身有病唱将来。  

〔经：「若在内官，内官中尊。化政宫女。」〕  

若有内官，内官中尊，化政宫女。云内官者，是黄门也，亦不名阉官，近伐（代）无记，及四十余年，此官绝灭。西天亦有此色，不唯中国有之。凡是官（宫）禁食宿中，皆为亲密，出衔帝命，入当丝纶。食宿不离于殿庭，行坐常随于辇辂。宫人妓女，无不依属，内监嫔妃，皆令官处治，为四方之监护，作一国之威权，百辟禀承，千官取别。重佛重法，好侈好奢，共佐皇风，同居紫禁。我维摩居士，亦于此中，为其法则，教化是等，悉使发心。云云  

不可思议居士，化诱有千般道理，  

非论说法多途，劝诲王孙帝子。  

宰官居士之属，和惬如同鱼水，婆罗门人我如山，〔我〕悉遣除慢易。  

最是难化调伏，豪贵尊严刹利，  

尽因大士归●（从），减却贡高之意。  

更有国主儿孙，远近宗枝王子，皆令忠孝君亲，悉使皇风不坠。  

又有国内庶民，传势修生意气，  

当因开士指南，个个闻经会仪。  

又逢阉竖之徒，直至宫中侍婢，  

忽逢居士诫呵，一一消亡罪累。  

内侍黄门辈，无非执化权，  

见僧常礼重，求法每精专。起敬倾家产，营斋请福田，  

写经兼铸像，谋后世良缘。  

空不支那有，多应在五天，  

少时还美妙，丑拙是临年。富贵学宫里，娇奢●（仿）殿前，忽然思（恩）宠尽，被配守陵园。  

恰愚（遇）维摩诘，谈空甚喜欢，  

一时生厌离，合掌入庵园。  

有一内侍罢官，居于山水，忽得疾病，令人寻医。有人言某村、某聚落，有一处士名医，急令人召到，便令候脉，候脉了。其人云：更不是别疾病，是●（坐）后风。其大官甚怒，便令从人拖出，数人一时打决。其人叫呼，更有一人内侍，亦是罢官，看来见外面闹，内使多露头插●（梳）于墙头于面曰：此人村坊下辈，不识大官，不要打捧（棒），便令放去。其医人忽尔抬头，见此中官，更言曰：阿姨道（到）底是那。  

长者维摩诘如是等？量方便，云何名以如是等？量方便，即是上来●（说）在刹利，刹利中尊。直至●在护戈，护戈中尊已来。居士以种种百千方便，于中诱诲，善说诸法，教化多般，悉令信受，随其类趣，依禀修学。皆于本事通达解了，又令速发？上正等之心。居士为愍众生及小果之辈，意欲广谈妙法，示现有疾于方丈室中，独寝一床，以疾而卧。是要度脱迷暗，总出昏衢，令知身命不坚，幻化为体。四大假合，五蕴成形，欻尔？常，飒然空寂。维摩居士尚悟如斯，况我辈之徒，如何不觉。云云  

到处行方便，头头尽化情，  

心无刹异事，意即为众生。  

若获清凉界，皆弘喜悦诚，  

因兹亲引力，切切事分明。  

以此多饶益，寻时现病身，  

广谈人世事，四大似浮尘。  

遂显身羸掇，令交归正真。  

只徒来问疾，意要话其因。  

既有秀黄貌，兼陈捎弱怀，  

说人如电转，言也似云雷。  

若有一生质，刀（都）忧四大灾，  

总交知若此，普为唱将来。  

经：「以其疾故，国王、大臣、长者、居士、婆罗门等，及诸王子并余官属无数千人，皆往问疾。」云云  

以其疾故，国王、大臣、长者、居士、婆罗门等，及诸王子并余官属，共数千人皆往问疾。长者即宝积等五百献盖之徒，居士即与如维摩居士之辈，婆罗门即净门之众，及诸国王兼国王子，并国内官属百千万众，闻居士有疾，皆来体问。言居士居士，何故有疾？为移是四大违和，为复是教化疲倦。愿为我等，说此病缘。  

才闻居士病荣（萦）身，凡是有灵皆怪讶，  

病卧只居方丈内，饥羸起坐甚艰难。  

国王王子尽奔波，居士宰官咸礼觐，  

一切天人皆到会，果然见一病维摩，  

多将汤药问因依，大照国师寻斩候，虽即●（至心）申体察，莫知来处辩其因。  

谢诸人者赐相哀，四大元知有此灾，  

旧日神情威似虎，今来体骨瘦如柴。  

深贵汝，倍忧怀，我此身形自叹裁，  

因有如斯萦病故，广陈妙法唱将来。  

经：其●（往）者，维摩诘因以身〔疾〕广为诸法，诸仁者，见（是）身？常，？强、无力、无坚、速朽之法，不可信也。为苦、为恼，众病所集。」云云  

其往者，维摩诘因以身疾，广为说法，因为国王、居士等百千万人皆来体问，居士便以身疾，广博解说，令其人辈，生厌舍心。诸仁者，是身？常，？常者，即不常也。上生非想处，下至转轮王云云，？有常定也。？强？力，人若无疾无恼，身心强盛，气力劲直。若或有病，故是身力衰羸。人有四百四病，皆属四大主持，若或一脉不调，百一病起。缘地水火风，假立其体，诸邪相伏。今日脉陈头疼，口苦渴死，唱生腹胀，唯干称●（怨）乞命，四支（肢）不举，两眼？光，坐卧人扶，饮食小（少）味，唇骞耳返，齿黑爪青，身生紫黡，语话非常，见鬼见神，乍寒乍热。有时似如汤火，有时冰铁何殊。肠胃内恰似车鸣，筋骨中也似刀搅。浑家怕怖，满坐惊张。一时拍臆捶胸，忙乱浇茶酹酒，医□□□□脉候，直是□□□者又道年灾过……  

早时郁雾最分（芬）芳，并向园（园）中广到行，  

九忧取凉招扫洒，三春赏玩到宫商。  

枝垂娆？朝盛露，花坼轻风●（晚）带香，  

恰到●刀斫折从，便同人质即？常。  

又无斤，又无力，何处得坚难可惜，  

业（叶）雕（凋）枝落并皆枯，●（况）植万般争改易。  

漫行行，徒历历，舞蝶休飞蜂觅觅，  

根株除并暂时间，看来只是留踪迹。  

人身病，似枯树，苦恼灾危成积聚，  

看看即是落黄泉，何处令人能久住。  

直须认取速行行，不请无端恋意情，  

且要健时为利益，莫教病卧善心生。  

我此病，似花荣，叶若黄金叶又青，  

及到遮身今有疾，何殊枯树即须倾。何处折，几时开，只是枯危掩夜台，  

莫待此身有疾病，即宜闻早使心怀。  

休爱羡，莫疑猜，却要分明自抟才，  

更怕众中迷未息，广铺此喻唱将来。  

〔经：「是身如聚沫……如泡、梦、影……」乃至「是身如雷电……」〕  

是身如聚沐（沫），譬如水中聚沐如河，撮摩以手触之，自然后●（坏）。是身如泡者，亦如水上浮?（沤），念念之间，即当坏灭。如炎者，如似荒郊阳炎，那得久停，瞬息之间，自然消歇。又如芭蕉不坚，芭蕉虽叶绿花红，争那彼不实，皆是虚朽。又如梦想，如人夜眠作梦，觉时一段虚华，千般万种之中，？有一件实处。又身如人影，及众物皆有影逐，人物若在，影即随之，人物●（改）无，影从何有，身灭影沉，影生人显。是身如电，念念不住，辟（譬）如云里电光，瞥然之间，即使不见。又如石中有火，欻有忽灭，岂可久留。又如风中秉烛，不易保持十全。也似河水东流，一去似难再复。轻花易落，更更无返树之期。细雨辟天，岂有归云之日。也似机关傀儡，皆因绳索抽牵，或舞或歌，或行或走，曲罢事毕，●（抛）向一边，直饶万劫驱遣，不肯行时，转动皆是之（诸）缘共助，便被幻惑人情。若夜断却诸缘，什处有傀儡各□，所以玄宗皇帝从●（蜀）地回，肃宗代位，册玄宗为上皇，在于西内。是政已归于太子，凡事皆不自专，四十八年为君，一旦何曾自在。齿衰发白，面●（皱）身羸，乃裁请（诗）自喻。甚遂：「克木牵丝作老翁，鸡皮鹤发与真同，须臾曲罢还无事，也似人生一世中。」玄宗尚且如此，我等宁不伤身，奉劝门徒云云。  

诸□□以身名（明）知者所不怙，是身如聚沐，不可撮摩。是身如泡，不得久立。是身如炎，从渴爱生。是身如芭蕉，中无有坚。是身如幻，从颠到（倒）起。是身如梦，为虚妄见。是身如影，业缘现。是身如浮云，须臾变。乃至念念不往（住）。  

是身如聚沫，不可能摩撮，  

将喻一生身，谁人得免脱。  

是身如泡起，盘旋于渌水，  

将喻一生身，那能得久俟。如炎自渴爱，大艳（犹炎）须臾昧，  

将喻一生身，要君生晓会。  

身如芭蕉树，莫见坚实处，  

将喻一生身，要君深会取。  

是身如梦幻，颠倒为其见，  

将喻一生身，何曾事得现，  

是身如影现，一切莫缘见，  

将喻一生身，实处何曾显。  

是身如雷电，何曾得久现，将喻一生身，须臾即不见。  

上来说喻要君知，还把身心细认之，  

清旦可妨专继念，夜深却请细寻思。  

人身事，岂坚持，聚散都来几许时，若●宝珍论实处，只须归佛不思议。？常事，掩泉台，虚幻身躯自抟才，  

认取一真深妙理，休交六道受轮回。  

惠虚假，只贪才，早晚曾将智惠开，  

更怕会中还不悟，说伊四大处唱将来。  

经：「是身无主为如地，是身无我为如火，是身无寿为如风，是身无人为如水，是身不实，四大为家。」  

是身无主为如地，譬如大地，得河为主，高山镇压，压（疑衍文）深海横截，枝木聚林，悉生生（土）上，秽浊盈溢，淹漫于中，凿穿斸掘，有何主相。是身无我为如火，譬如大火，我相终？，热性周遍，有何差殊。若夜起得悉平等，不以玉石金土，一等燋然，拣甚大地山河，一时倾灭。是身无寿为如风，风无定性，亦是一种，更无多般，忽若动时，拔树鸣条，倾江覆海，无其形影，不见踪内，既无定期，有何寿相。是身如水无人，水亦无定质分流，分流万谷千山，能方能圆，曲直自若，拥（壅）之则住，决之则流，雾露泉源皆是一性。是身不实，四大为家，既：  

骋我骋人何曾久，四大合成为所有，  

假饶富贵似石崇，持为长如彭祖寿。  

执我身，我眼手，地水火风假合就，  

他家四大一齐归，便见形体总枯朽。  

逐缘生，随业报，魂魄游游无去处。  

曾终十善重佛僧，敬莫交身沈六趣。  

四大身何执，持身自酌量，  

亦非多●（巧）说，不是谩分张。  

地水终须去，火风没处藏，  

唯存魂与识，不免受忙忙。  

争似修真路，何如募法财，  

不逢地狱苦，必见紫莲台。  

永处清虚道，令君断有裁，  

犹疑未晓了，更说唱将来。  

经：是身为虚（伪），〔虽假〕以澡浴衣食，必归磨灭。」  

是身虚伪，虽假以澡浴衣食，毕归磨灭。我等凡夫，内心不净，杂恶充满，三十六物，共成此身。粪秽增多，犹如行厕。愚痴不悟，常将世间清冷之水，澡浴磨灭。只是洗得外边尘垢，心中诸恶，不能去除。贪嗔痴慢，谄诳邪伪，覆藏其中，未曾少许改悔。更有大小便利，脓血交流，不唯一日三时，以皂荚水浣濯，未得果位间。假使百千万年，以沧海水洗之，亦不能净。又常以衣裳覆盖，不令？露身形，年年裁剪绫罗，岁岁割截绮彩，以遮丑拙，用障？骸。如似画瓶，用盛粪秽，忽然破裂，一段乖张。又假以饮食，以活其命，若何充其口腹，济以饥疮，饘粥之属，可以救疗，不须广为宰●（割），漫作烹庖。直饶煮鸭●（蒸）鹅，熊生虎炙，杂新罗问魏福见建干姜，恣意龃嚼，欣心吞啖，终是倾于粪让（壤），不免填彼沟坑。应须装束诫奢，饮食知足，一旦身殂命殒，自受自一生。虽福力如斯，临去时势尽还堕。如何（河）边枯挂（桂），不久摧折，似天畔闲云，片时散灭。速生厌离，不用攀缘，求生四禅四空，莫受八寒八热。云云〔经〕：「是身为灾，百一病恼。」已至说也。想此色身无准定，爱逞？明名诤竟（竞），业●痴心莫可当，不悟年秋身有病。  

有此身，便有病，荒语心迷犹惜命，  

若或五月炎天死，遍体蝇蛆什处净。  

劝门徒，须觉悟，一世为人难值遇，  

妆束于身道是荣，来往娑婆千万度。  

诫身心，少嫉姤，逡速时光早已暮，  

贪活贪计入黄泉，男女不肯替受苦。  

此个身色何准则，澡浴之时如洗墨，  

若交净洁似珍寄（奇），使尽江河终不得。  

自还知，自要见，休苦贪求添爱羡，  

不论富贵与高低，皆似水中墨一片。  

若徒净洁净其心，要频将热水霖（淋），直饶便得洗至骨，拾（恰）如将水洗乌金。  

虚后见，乱求寻，意净终无秽恶侵，我佛世尊陈此喻，恐人不会受漂沉。  

要君察，道心开，此事因依义理排，  

使却几多江海水，定应不得离尘埃。  

真道理，决疑猜，若能回心必免灾，  

居士万般施教化，说身如毒蛇唱将〔来〕。  

经：是身如毒〔蛇〕，如怨贼，如空聚，阴界诸人（入）所共合成……」 （下缺）  

### 十二、〔维摩诘经讲经文〕（三）  

三界去来生死苦，沦（轮）回六道未曾休。  

唯有宝积学修行，请问世尊净土行。我佛嘿然而受请，为说菩提净土因，  

六度万行尽令修，皆契如来净土果。  

心净本●（愿）佛土净，身子怀●（疑）问世尊。我佛将喻日光明，月净秋轮霄汉外，  

三界长空皆总照，是其盲者不能分。  

螺髻从座问声闻，勿是恩（思）唯佛土秽，我见即今释迦土，地平如掌宝天宫。  

随其心净见如思（斯），不是如来土不净，自是本心心垢重，随其心垢见丘陵。五百长者发欢心，启（稽）首佛前而赞叹，  

无量声闻法眼净，远陈离垢舍沦（轮）回。  

只此维磨（摩）三卷经，能引众生出生死，  

若有得闻清净教，当来同得法王身。  

终朝散日死王摧，何所栖心求解脱，  

听取维摩圆满教，不受阿毗罪报身。  

方便品  

毗耶离国地中心，宝树光晖金●（璨）烂，  

多出仁贤性慈敏，久曾过去早修行。  

居士维磨众中尊，十德圆明仁（人）所重，  

彼近？边三世佛，故号维磨长者身。  

行住坐卧宿根深，善解门中观妙行，  

芥纳须弥吞巨海，万门化行足威仪。  

为度毗耶多众人，现疾室中方便故，  

种种多般而化道，珍财布施摄贫人。六度一一设弘宣，总是如来真密印，  

示有妻儿修梵行，不着三界见居家。  

外典经书虽尽明，常乐如来真净教，  

一切有情皆敬重，四衢要路益众生。  

若有善法宝堂中，开论峥嵘师子吼，  

道引大众为众首，处其长者最居尊。  

口密客能喧（宣）般若宗，国主大臣令忍辱，  

外意之中除我慢，在其王子孝尊亲。内菀（苑）嫔姤（妃）宫女中，教化皆令舍五欲，  

一切庶人无福力，令其修学道众生。（原文至此完）十三、〔维摩诘经讲经文〕（四）  

经云：「佛告弥勒菩萨，汝行诣维摩诘问疾。」世尊见诸声闻五百并总不堪。此菩萨位超十地，果满三只，十号将圆，一生成道。证不可说之实际，解不可说之法门。神通能动于十方，智惠广弘于沙界。随无量之欲性，现无量之身形。入（人）慈不舍于四弘，观察唯除于六道。其相貌也，面如满月，目若青莲，白毫之光彩晞晖，紫磨之身形隐约。诸根寂静，手指纤长。戴七宝之天冠，着六殊（铢）之妙服。说法则青（清）音广大，辩才乃洪注流波。外道怖雷吼而心降，小圣蒙密言而意解。是以诸佛与记，众圣保持，成佛向未来世中，度脱于龙花会里。现居兜率，来到庵园。世尊遣问维摩，便于众中唤出。弥勒承于圣旨，忙忙从座起来。动天冠而花宝玲珑，整妙服而珠璎沥落。礼仪有度，感德无伦。仰瞻三界之师，旋绕七珍之座。合十指掌，近两足尊，立在佛前，专希处分。世尊乃告弥勒，「此时有事商量，维摩卧疾于毗耶，今日与吾问去。吾之弟子十大声闻，寻常尽觅于名能，试使多般而辞退。舍利弗林间● （宴）座，?被轻呵。目？连里巷谈经，尽遭摧挫。大迦叶求贫舍富，平等之道里（理）全乖。须菩提求富舍贫，解空之声名虚忝。富楼那、迦旃●（延）之辈，总因说法遭呵。阿那律、优波离之徒，尽是因逢被辱。罗？说出家有利，不知无利无为。阿难乞乳忧疾，不了牟尼示现。总推智矩（短），尽说才微，皆言怕惧维摩，不敢过他方丈。况汝位超十地，果满三只，障尽习除，福圆惠满。将成佛果，看座花台。无私若杲日当天，不染似白莲出水。人间天上，此界他方。四生赖汝提携，六道蒙君救度。汝已竭爱增（憎）海，汝已消烦恼魔，汝已代（伐）爱稠林，汝已割贪罗网。已度？边众，已绝有漏因，已到涅盘城，已上金刚座。佛法中龙象，贤圣内凤鳞（麟）。在会若鹤处鸡群，出众似雕游霄汉。智惠威德，众所称扬。居士丈室染疾，使汝毗耶传语，速须排比，不要推延。若与维摩相见时，慰问所疾痊可否。诗云：  

小乘昔日总遭嗔，若待分疏各说因，  

知汝神通超小圣，想君词辩越声闻。  

不唯早证三身位，兼亦曾修万行门。  

今为维摩身染疾，事须与传语莫因循。  

世尊唤命其弥勒，弥勒？？从座起，  

合十指爪设卑仪，向千花座听尊旨。  

六铢衣？衬金霞，七宝簪●（冠）动朱翠，  

立在师前候圣言，仁天见者生欢喜。  

辩才无？（蟆）众降伏，威德难俦佛赞●（美）。  

牟尼这日发慈言，交往毗耶问居士。  

知惠圆，福德备，佛果将成出生死，牟尼这日发慈言，交往毗耶问居士。  

戴天冠，服宝●（帔），相好端严法王子，牟尼这日发慈言，交往毗耶问居士。  

越三贤，超十地，福德周圆入佛位，  

牟尼这日发慈言，交往毗耶问居士。  

足词才，多智惠，出语总归？相里，  

牟尼这日发慈言，交往毗耶问居士。  

果报圆，已受记，来世成佛号慈氏，牟尼这日发慈言，交往毗耶问居士。  

难测度，难思议，不了二门自他利，  

牟尼这日发慈言，交往毗耶问居士。  

牟尼这日发慈言，处分他家语再三，  

十大声闻多恐失，一生菩萨计应堪。  

清词辩海人难及，妙智如泉众共谈，  

若见维摩传慰问，好生祗对莫羞惭。  

吾今对众苦求哀，望汝依言莫逆怀，  

小圣从头遭挫辱，大权次第合推排。  

随时行李看将去，奔鲁排比不久回。  

更莫分疏说理路，便须与去唱将来。  

经云：「弥勒白佛言：世尊，我不堪任诣彼问疾。所以者何？忆念我昔为兜率天王及其眷属，说不退转地之行时，」乃至「不退转地之行。」是时弥勒，重亲花座，再近莲台，三礼牟尼，一伸辞退，弥勒名叨菩萨，位忝无生，化人之方便素亏，度众之勤劳未省。剜眼截头之苦行，未省施为，舍身舍命之殊因，何曾暂作。蒙世尊授记，沐众圣保持，成佛果于当来，度有情于苦海。受灌顶职位，为法王孙，居兜率陀天，是一生补处。适来蒙世尊，不以智惠浅劣，词辩荒虚，敕往方丈室中，慰问有疾菩萨，述十大声闻之过，赞一生调御之能。劳圣选差，伏蒙奖录。道理直应前去，不合推辞。忆昔为兜率天王，说不退转地之行。且兜率天王者，以十善果报，生六欲天中，受妙乐于外宫，离嚣尘于内院。虽则朝朝听法，会会闻经，心求？上菩提，誓志●（营）于福业。当初便领诸眷属，听法特来我所。我便交修六度，遣救四生，要施平等之心，仍须不偏不傥（党）。忍辱无我，不计怨亲，精进禅寂，长依修摄，般若智惠，观照圆通。令舍内财外财，交修白业净业。尚虑信根深浅，法种轻微，只恐生返覆心，与说不退转行，天王及其眷属，座前合掌，听法闻经，忽见居士到来，尽被他家呵责。诗云：  

虽居兜率具深慈，常念才微智又微，  

并小●（乘）人通似胜，对维摩诘力还亏。  

词疏理●（寡）非他说，识浅情幽每自知，  

若遣问疾为使去，必应有辱我牟尼。  

弥勒蒙佛亲拣选，在会圣凡皆总见，几回旋绕百花台，一注仰瞻圆月面。  

合●（柔）软手向牟尼，以美妙言伸赞叹，须将卑恳启尊怀，伏乞慈悲垂悯念。  

我昔时，因劝善，为兜率天王及从眷，  

恐伊返归正真心，总遣修行不退转。  

处花宫，居宝殿，皆于妙乐生贪恋，为说诸佛坚固门，总遣修行不退转。  

初出尘，绝离染，习种性根?浮浅，  

与说修行坚固门，总遣习于不退转。且精勤，勿疏散，爱把眼花空里翫，与说诸佛坚固门，总遣修行不退转。利一身，非一见，不敢踪横起方便，  

与说诸佛坚固门，总遣修行不退转。  

福德微，神力软，多被魔家来恼乱，  

与说诸佛坚固门，总遣修行不退转。出爱河，到彼岸，令发四弘广大愿，与说诸佛坚固门，总遣修行不退转。  

天王闻说惬深情，各各欢忻不可名，  

争取天花伸供养，竞将异宝表虔成（诚）。  

昔时迷处从兹悟，往日昏交此日星（醒），  

因得听闻不退转，起来礼谢不休停。  

发大愿，唱奇哉，感贺慈悲化利开，  

因得听闻不退行，从今修进救轮回。  

天王礼谢言希有，弥勒慈悲未尽怀，  

更拟为他重解说，被维摩见也唱将来。  

经云：「时维摩诘来谓我言：弥勒，世尊授仁者记，一生当得阿耨多罗三藐三菩提，为用何生得授记乎？过去耶？未来耶？现在耶？若过去生，过去已灭；若未来生，未来生未至；若现在生，现在生莫住。如佛所说比丘，汝今即时亦生，亦老，亦灭。」  

不〔堪〕任诣彼问疾。  

弥勒告世尊，往日遭维摩呵责事。弥勒道：我思往昔，为兜率天王及其眷属说不退转地之次，忽见维摩发笼离垢之缯，手柱（拄）弱梨之仗（杖），谓我言道： 「弥勒：汝久居圣位，已出烦（樊）笼，三僧祇劫修行，百万生中精进。福惠具足，种性尊高，六度已圆，十身备历。所以世尊授仁者记，一生成佛。未委三生之中，何生得记，过去未来现在？若言过去，过去已灭；若言未来，未来未至；若言现在，现在不住。况生住异灭，念念迁移，云何弥勒得授记乎？又莫是？生得受记也？若是无生得受记者，如无有生；若以如灭得受记者，如无有灭。真如不属生灭，？去？来。又一切众生，皆有真如。若弥勒得授记者，一切众生，亦合得记。若过去得菩提，即是菩提？住相。若未来得菩提，未来之事有何凭，现在推穷又是无。」居士道偈：如何狂或（惑）诸贤圣，真如既也无差别，  

法性因何有雨（两）种，菩提不是触尘收。何处说言身上觅。菩提不是触尘摄，  

争得交他性上求。菩提相状既全？，  

菩提长矩（短）何当有。菩提微妙难知故，  

莫将有所得心求。  

弥勒告世尊：「世尊，维摩居士，说尔许多来由，我于当日都无●（祗）对。会中有二百天人，闻居士谈扬，尽怀欢喜之心，皆获？生法忍。唯增惭?（赧），尚自忧惶，闻说便瞻（胆）战心惊，岂得交吾曹为使，伏乞世尊，特开惠镜，朗鉴卑情，会中菩萨极多，且望慈悲别请。」赞叹维摩有偈：维摩神力不同常，谁肯将心敢抵当，  

智似碧天消暗雾，词如红日烁轻霜。  

声名远振千千界，变现遐传万万方。  

忆昔尚由（犹）怀战灼，争堪为使共谈扬。  

善哉弥勒法王子，到涅槃城出生死，  

现居补处住天宫，来世成佛居宝位。  

智无双，德难比，十方诸佛尽赞美，  

解为天王及眷属，能说难思不退地。蒙世尊，与授记，三世之中何世值，  

我今不会与咨陈，伏望慈悲略开示。  

过去生，过去生已灭，诸行无常不曾止，  

如空中鸟迹更？别，怎生得受菩提记。未来，未来生现无，色相庄严且未至。  

唯承佛果理全亏，怎生得受菩提记。  

现在、现在生不停，念念迁流？住灭，昨朝今日事全殊，怎生得受菩提记。  

若以？生得受记，？生即是其正位，  

正位方中绝果因，怎生得授菩提记。  

如生如灭理皆明，？相？为法不贰，  

圣贤弥勒一雷同，怎生得受菩提记。  

众生毕竟总成佛，？以此法诱天子，  

莫分莫别是玄河，怎生得受菩提记。  

我时闻说没言雔（雠），对彼天人懒出头，演解脱言词远顺，说菩提理事玄幽。  

维摩才辩谁人对，居士神通卒莫筹，  

交我若过方丈去，思量往昔至今羞。  

其时弥勒告如来，往昔遭呵不是推，  

我即还同明（鸣）布鼓，维摩直似振春雷。  

不辞便往传尊旨，必被他家挫辱回。  

幸有光严童子里，不交伊去唱将来。  

经云：「佛告光严童子，汝行诣维摩诘问疾。」 三万二千菩萨，八千余数声闻，尽总颙颙合掌，无非楚楚●容，宣命者各抱惭惶，怕差者尽怀忧惧。会中悄悄，饮气吞声。天花落一枝两枝，甘露洒十点五点。世尊乃重开金口，别选一人，传牟尼安慰之词，问居士缠绵之相。有一童子，名号光严，相圆明而特异众人，心朗曜而迥然高士。修行曩劫，磨练多生，烦恼多生，烦恼之海欲枯，智惠之山将就。随缘化物，爱处俗尘，如莲不染于淤泥，似桂无侵于霜雪。诸佛秘藏，说之而义若涌泉，菩萨法门，入之而去同流水。身三口四，喻日月之分明，言直心真，现婴童之纯礼。不居净土，也住娑婆，浑俗尘宁显姓名，为道者全亡人事。此日听佛说法，亦在庵园，贮谦谨于情怀，处卑微之座位。佛于大众，乃命光严，汝须从座起来，听我今朝敕命。光严被唤，便整容仪，纤手举而淡泞风光，王步移而威仪庠序。虔恭三礼，仰示慈尊。宝冠亚而风飒苻枝，璎珞摇而霞飞锦树。天人齐看，凡圣皆欢。卓然立在于佛前，侧耳专听于敕命。世尊告曰：「汝且须知，吾有一大事因缘，借汝与吾弘传至教。城外维摩居士，是我门徒，作俗中引道之师，为世上照人之镜。忽尔乖于摄治，今有病生，缠绵于丈室枕床，妨蟆于大城游履。尘生麈尾，药满●（鸡）窗，有心？●（机）以呻吟，无力丈梨而教化。我今愍念，欲拟安存，聊伸法乳之情，贵表师资之义。我寻乎小圣，五百声闻，分疏之皆曰不任，尽总乃苦遭骂辱。我也委知难去，不是阶齐，如荧火之光明，敌太阳之赫弈。必知菩萨，问得维摩，二空之理既同，七辩之词不异，末上先呼弥勒，令人毗耶，成佛虽在龙华。为使不任诣彼。谁知弥勒也有瑕玼，对知足天人之前，曾被维摩问难。适来汝见弥勒，苦理推词（辞），问疾佛使，不可暂停，居士便长时悬望。我今知汝，最教聪明，无瑕玼似童子一般，有行解与维摩无异。汝于今日，更莫推词，共为苦海之舟航，同作人天之眼目。莫藏智剑，勿？囊锥，事须为我分忧，问疾略过方丈。」云… 佛告光严听我语，有事今朝须汝去，  

暂于丈室问维摩，更莫依前有词诉。  

心既明，行又普，清净光明？比喻，  

逢颠危处解安存，是阐提人能救度。  

汝须听，莫疑悟，丈室维摩身病苦，领吾言了便须行，更莫推辞问疾去。  

是天人，兼八部，见解圣凡无不许，  

既能如此有佳名，更莫推辞问疾去。汝为宾，他为主，他且如龙君似虎，  

两家彼此是俗人，更莫推辞问疾去。  

此道场，难抵遇，居士身心勿怕惧，  

共伊彼此是丈夫儿，更莫推辞问疾去。缘诸人，各有故，问得遍曾遭触误，汝似明珠绝点瑕，更莫推辞问疾去。  

佛言童子汝须听，切为维摩病苦萦，  

四体有同临岸树，双眸？异井中星。  

心中忆问何曾罢，丈室思吾更不停，  

斟酌光严能问得，吾今对众遣君行。  

丁宁金口赞当才，切莫依前也让推，汝见维摩情款曲，维摩见汝喜俳佪。  

不于年腊人中选，直向聪明众里差，  

必足分忧能问病，便须排当唱将来。  

经云：「光严白佛言，世尊，我不堪任诣彼问疾。」  

光严闻告，忧喜满怀。后说忧心，先论喜事。论其喜事，数有四般，愿佛慈悲，许我咨告。一、世尊告命，二、对众吹嘘，三、问处胜强，四、位陪弥勒。我闻百忆（亿）世界，唯佛最尊，金容现而日月藏晖，神力呈而乾坤振动，万生难遇，亿劫罕逢。人逢也，业海便枯；世有也，苦轮顿息。我今庆幸，得觐如来，又蒙对众呼名，令我问维摩居士。金口之语，玉齿慈音，呼我名于莲花舌中，唤我号于人天会里。又见庵园会上，凡圣人多，此方菩萨微尘，他土圣贤沙数。不邀诸德，偏道我名，对弥勒前却纪纤尘，向海水畔偏夸滴露。深生暂（惭）愧，岂敢忘恩。令瓦砾以生光，遣枯林之花秀。又所蒙处分，令问维摩，闻名之如露入心，共语似醍醐灌顶。心同日月，辩似江河。被呵责者菩萨声闻，为弟子者国王宰相。令交问处，直为胜强。随风气而燕雀也高飞，处骥尾而蚊●致远。又见世尊告命，弥勒上人授记于只树园中，成佛于龙花会里，慈氏洋言已过，不问维摩。谁知弥勒下头，便沐更呼我号。以小计大，将？喻金，得陪离苦之人，我有成佛之望。一蒙世尊呼命，四喜齐生，便合唱喏而行。子细思量，又乃不可。喜有四件，忧有四般，不如对我世尊，一一分明说破。第一、揣己无德，第二、去易回难，第三、恐辱世尊，第四、昔遭挫辱。云云… 夫量力度德者，是君子之常言，省行察仁者，是圣贤之恒范。如我者，发心日浅，迷性时深，于六度中，稍悟进修，向八识内，由藏人我，见四生六道，便拟开教化之门；向一性三乘，才欲启修行之路。虽名菩萨，多处俗尘。在火宅而任运业生，习网罗而等闲恶长。而况维摩大士，莫测津涯，说万事如在掌中。谈三界不离心内。貌同野鹤，性比闲云。洒甘露于麈尾稍（梢）头，起慈云于莲花舌上。词同倾海，弁（辩）似涌泉，若令交我问他，远比百千万陪（倍）。第一、便承敕命，不阻专情，辞千花座上世尊，问方丈室中居士，将佛言语，传问维摩。忽然别有事端，到彼如何祗对。分疏不怠，便值责诃，如秋叶之逢霜，似轻冰之畏日。去时稍易，回日极难，非唯取笑于傍人，兼亦自添于惭悚。第二、纵被维摩呵责，事也为等闲，即将忍辱祗当，居士自然息怒。却 恐为使不了，辱着世尊。弟子尚自如斯，师主想应不煞。因观鱼目，有似类（颣）珠，为见鈆刀，兼轻龙剑。此时问病，须拣英才。他时别有指呼，不敢有违敕命。第三、又缘我初悟道，未晓真源，已曾被居士叱呵，空立一无祗对。明珠有?（翳），白玉沾瑕，于俗谛深觉渐惶，在真理颇多悟（误）解，尊卑极远，深浅全殊。抱四喜与四忧，怀万惊及万怕，有劳圣旨，直阻尊情，却缘自审荒虚，不敢问他居士。  

我见世尊宣敕命，令问维摩居士病，  

初闻道着我名时，心里不妨怀喜庆。  

金口言，堪可敬，？漏梵音本清净，  

依言便合入毗耶，不合推辞阻大圣。  

愿世尊，慈愍故，听我今朝恳词诉，  

佛有慈悲正遍知，有数件因依不敢去。  

我少年，智未具，佛法之中未晓悟，  

切缘居士辩才多，所以思量不敢去。  

况维摩，难比喻，语似河倾兼海注，  

问我无言向对他，所以如今不敢去。我遭呵，不怕惧，去恐辱着三界主，  

自知为使不当才，怕带颣世尊不敢去。  

数年前，于道路，恰向城门前逢遇，被他痛切划摧残，所以如今不敢去。  

愿世尊，且容许，专圣慈悲垂拥护，  

会中贤圣数极多，便乞金言别唤取。  

居士神通不可论，情声美誉满乾坤，六根磨炼三只劫，一语苞藏万法通。  

方丈室中身染疾，合教传语赐安存，  

忽然被问无词对，却恐临时辱世尊。合启让，礼花台，问疾多应不是才，  

弥勒上（尚）犹言浅智，光严争敢不辞推。  

道传咫尺非难往，祗对乖张不易回，佛见光严言语切，唤将盘问唱将来。  

经云：「所以者何？」于是佛呼童子，再近花台，汝听吾丁宁处分：「汝是吾之弟子，吾是汝之大师，发一言而便合依从，况再嘱而因何辞●（诉）。我也深知你见解，酌度你根几，与维摩不教些些，为什如今谦退，有何所以，请与我宣。傥或实有理穷，吾即别差人去。」光严白佛言曰：「殊胜之事，虽不敢为，蒙佛对众以吹嘘，故合依言而便往。如或世尊不信，应须一一分疏，不言有似暗含，未说直如谦退。我于往日，初发道心，不知五欲之？常，岂暮（慕）一乘之究竟。忽思梵●（刹），求问道场，乃取父母指挥，将少香花供养。便辞父母，欲诣庵园，或于郊野之中，逢见维摩居士。」云云有偈道：  

童子天然悟志真，起居父母便辞陈，我今暂拟离甘旨，略入伽蓝听法轮。  

一炷名香充供养，百枝花蕊表殷勤，  

愿儿礼佛诸功德，回施庄严奉二亲。  

父母有偈道云：  

父母闻言道大奇，少年本分正娇痴，  

却思城外花台礼，不把庭前竹马骑。  

又拟道场申供养，善缘和合正当时，  

事须速疾来归舍，只向门前待我儿。  

光严既闻父母允许，便乃拜别尊堂，不乘宝马轻车，遂乃步行途路。临辞华弟（第），乃命家童，捧数合之香花，擎几般之幡盖。威仪庠序，服锦新鲜。抛火宅于城中，礼花台于郭外。街坊竞看，仕庶咸嗟，叹幼年能发于善心，怪龆龀解辞于俗网。  

行次逢着居士有偈言曰：  

光严贪喜去波波，一蔟家童侍卫多，  

戴雾花枝香烂●，惹烟幡盖势巍峨。道场决定亲瞻礼，火宅多●（应）出网罗，正是喜欢行次第，城门忽尔遇维摩。  

光严整行之次，忽见维摩，道貌凛然，仪形畾落。右手掌拂尘之麈尾，左手擎化物之寒筇，万茎之鹤发垂肩，数寸之雪眉覆目。？？道眼，●天上之云霞；历历星冠，夺人间之皓月。遥望而清风宛在，鹤处鸡群；近观而光彩射人，龙来洞口。光严才见，趋骤近前，五体投诚，虔恭便礼，重重礼敬，问讯起居。「不审维摩尊体万福，一自佛前分首，已隔寒喧，难寻似鹤之踪，莫睹如云之迹。长思道行，每想英聪。修书而无雁可凭，显恋而有梦频托。不知别后，况味如何，说法化道于晨昏，接物必劳于德用。我知今日，交下遭逢，深惭瞻礼于花台，何幸得逢于居士。 」居士对曰：「少礼光严，吾缘佛事驱忙，不得频频相见。我长于诸处，夸汝娄罗，心田无荆棘之林，性行绝波涛之险。有善比作，无恶不除。佛会之中，显汝名性。法教之内，汝独聪明。更须勤苦，莫退菩提，共汝进修，同证？为之果。」光严闻语，喜不自胜，举步向前，问居士曰：「我见居士，？？行李，急急入城，未委新别何方，唯愿慈悲指示。」  

光严礼佛于城外，蔟锦攒花作一队，  

人擎宝盖响珊珊，风引金炉香霭霭。  

好威仪，足自在，谁不咨嗟生敬爱，  

行程才到大城门，恰值维摩相遇会。便向前，合手掌，礼拜虔恭途路上，  

重序寒喧问起居，志心一向怀瞻仰。  

久辞违，长忆想，终日有心伸供养，  

何期今日道途间，得逢居士慈悲相。  

在俗中，智惠朗，只有维摩？比量，  

昨霄（宵）眠梦有征祥，今朝得见慈悲相。  

我心中，喜无量，贫处得逢珍宝藏，  

正当我发善心时，谁知得见慈悲相。摇麈尾，把灾丈（杖），何处为人断疑网，  

？？独自入城门，行止因由请宣唱。  

我今欢喜百千重，暗夜明灯忽尔逢，  

明月半轮居世上，慈云一片入城中。  

遥观以觉人风美，近礼方知法味浓，我化（●）上由（尚犹）常叹仰，光严争不志虔恭。礼居士，五三回，瞻仰尊颜问大才，  

行李适来离什处，入城忙怕使人猜。为当他国施方便，为复灵山礼宝台，  

居士莫辞与我说，一心愿听唱将来。  

经云：「忆念我昔出毗耶离大城，时维摩诘方入城，我即为作礼而问言，居士从何所来？答我言，吾从道场来。」云云……  

光严合掌，启白维摩，唯愿慈悲，听我咨问。我为猒（厌）居火宅，有心深暮（慕）善缘，命三五个家童，排一两对幡盖，欲出城外，往诣迦蓝。忽向此间，得逢居士，我知维摩所行之处，必有利益因缘，不是说法化人，只是礼佛问道。未委适来居士，行程近远，什处回归，我要知此踪由，所贵渐明法眼。维摩见问，微笑点头，解能如此问吾，大是聪明童子。我适离处，别却道场，甚生富贵端严，可畏光花炽盛。  

这日光严才问了，大圣维摩便回告，  

念君惹子大童儿，便解与吾论志道。  

抛火宅，厌烦恼，数入伽蓝听微妙，  

甚能忍辱及精勤，见说于家又慈孝。心镜明，长鉴照，寂静修行弃喧闹，  

忽然只把这身心，自然不久抛生老。  

问我二，我以会，要甚行由知所在，  

问我新从何处来，听取老夫细祗对。  

问我身，是四大，假合因缘作依赖，  

究竟推寻惚是真，人我既空无主宰。  

问我心，归性海，性海直应非内外，  

既？内外及中间，何得更言来所在。  

如此说，你未解，恐怕交君无取采，  

若论目下别何方，吾且新辞道场内。  

才见维摩别道场，光严欢喜异寻常，今朝不往（枉）逢居士，与我心头恰塞当。  

要宝藏人得宝藏，求清凉者得清凉，  

慈悲隔事相提挈，未委何方是道场。重礼拜，乞慈哀，获幸今朝遇大才，本意道场求善请，恰逢居士道场回。  

东西南北希宣说，远近高低指引开，  

已是受恩莫责过，直言去处唱将来。  

经云：「我问道场者何所是？答曰：直心是道场，无虚假故。发行是道场，能辩事故。深心是道场，增益功德故。菩提心是道场，无错谬故。」光严合掌，又白维摩，近别道场，我以知委。为复山岩寺宇，为复城廓伽蓝。是何堂殿楼台，有什幡花宝盖。多少来田地，几许多僧徒。深知重叠咨闻，伏乞慈悲为说。光严有诗：  

愿抛火宅上牛车，又遇维摩长善牙（芽），  

未委道场何寺宇，算应供养有幡花。  

梵螺吹处清三业，金●（磐）敲时断八邪，  

端的忽然知去处，将身愿入法王家。居士问光严，汝求者，元是有相道场。此处说毬场，有相道场，有十件利益，有十件不利益，言利益者：一是有相，二是有作，三感人天果报，四长福，五消灾，六有限，七具缘，八化邪心，九破坏，十利益不普。无相道场：十件利益全，一是？相，二得菩提，三利众生，四随方即就，五超过三界，六万法包含，七增益智惠，八诸佛赞扬，九根源？尽，十真实法门。夫欲逃生死，先须令心平等。万法而皆自心生，三界乃本从识上。况乎拟求佛果，将出本源，须开真实之道场，必赖证修于功德。岂有攀缘有相，爱暮（慕）色声。幡花无证理之期，香火有消灾之分。此是如来方便，接引初心，令睹相已虔恭，遣因严而发善。光严，我见汝常亲佛会，早入法门，准承已悟于无为，谁料由贪于有相。波波求法，无殊趁影之人；劫劫趋名，不异映冰之士。菩提是道，心法是场。能于心法之场，生得菩提之道。汝于今日，实为遭逢，只于一句言词，断却万生疑。  

居士有道场偈：  

修心修行是真修，莫学愚人向外求，  

爱暮（慕）幡花●（虚）急急，攀缘香火大●●（攸攸）。  

钟（钟）声岂灭轮回苦，磐韵难消生死忧，  

与汝个修行疾径路，须知万法在心头。  

与汝真道场偈：若要抛离生死乡，须知内法作津梁，  

即心有似言词妙，约行求真道理强。  

救苦逍遥胜磬韵，心珠照耀胜灯光，劝君更莫怀犹●（预），这个修行是道场。  

光严谢居士有诗：自知情识久昏昏，不晓真心是法门，  

有相幡花何足说，无为功德始堪论。  

喜于里巷逢居士，恰共灵山见世尊，  

隔事莫辞子细说，万生不敢忘深恩。  

所以经云：「直心是道场，无错谬故。」  

夫欲修万行，先要直心，心既无谄佞之机，果岂有曲邪之报。由心直故，利有数般，所以直心之场，能生菩提之道。由心直故，具其十条：一不入于邪见，二不入恶道，三鬼神敬奉，四无谄佞，五怀抱无事，六怨亲平等，七人天敬重，八疑心不生，九度分祈求，十速得成佛。由此直心为本，别引法起心生，发起四种愿心，更运万般善业。恐此二心，深浅相续，更起深心。深深拟证？为，念念坚修功德，敬要何为。复起菩提之心，正证七大之果。此四心者，名为道场，十方诸佛赞扬，三世如来修学。一念念渐消烦恼，一心心契证菩提。王（三）贼水火不侵，生老病死不染。若或功圆业就，善满恶除，感三十二相庄严，得一百四十功德。巍巍金相，光明而日月藏晖；皎皎玉毫，灿烂而乾坤换色。此之利益，起自何来，皆因清净直心，置证逍遥之位。  

善心之内何心重，只有直心堪敬奉，一直心起万邪亡，些些烦恼难移动。  

无谄曲，少恣纵，偏解消除邪见梦，但校一念直心生，自然众善来随从。唤光严，我相告，直心场上能生道，  

所以直心是道场，若能行得偏为好。  

有直心，要岂造，地狱傍生长不到，  

世世人天路上行，若能行得偏为好。直心人，少忧恼，神鬼无因能搅扰，  

只为直心不怕伊，君能行得偏为好。  

直心人，须心好，富贵不亲贫不笑，  

自慢心士不曾为，君能行得偏为好。  

直心人，无奸巧，心上不曾藏怨懊，  

好恶言词道了休，君能行得偏为好。  

直心人，不草草，到处能令人爱乐，  

傥（党）理寻常不傥（党）亲，君能行得偏为好。●●（柔软）直，最为妙，不得凶？多强拗，  

无益上直心不要为，君能行得偏为好。佛法中，最济要，万善皆由心变造，  

且应目下灭忧愁，又缘不久抛生老。  

直心人，功不小，万事欲行能返照，  

光严若立得直心场，自然生得菩提道。  

若要修行逡速程，直心直行直须平，岁寒不易和松●（操），鉴照？亏似镜明。  

祗把练魔求志理，不将谄曲顺人情，  

直心场上招何果，诸佛菩提此处生。  

四心清净道场排，总在心王为剸栽（裁），  

心里岖崎招损污，平中平稳免沦（轮）回。光严欢喜言无尽，为见维摩心镜开，居士恐伊心未悟，更论心静唱将来。  

经云：「布施是道场，不望报故。持戒是道场，得愿具足故。忍辱是道场，于诸众生心无蟆故。精进是道场，不懈退故。禅定是道场，心调柔故。智惠是道场，见诸法故。慈是道场，等众生故，悲是道场，…故我不任诣彼问疾。云…于是维摩居士，为光严童子，指引多般之道场云……  

平光严汝听我宣扬，万行皆于心内藏，  

光严若也专心听，一一方名真道场。  

长行布施莫希亡，？住心中谁短长，一切处与人安乐着，此个名为真道场。  

一志任持？戒香，整齐三业保行藏，  

心珠皎洁？瑕翳，此个名为真道场。  

又须忍辱离刚强，怨境来时莫与忙，  

观行破除含忍却，此个名为真道场。摩练身心似镜光，能行精进力坚刚，  

睡眠懈怡（怠）全除改，此个名为真道场。  

卓定深沉莫测量，心猿意马罢颠狂，  

情同枯木除虚妄，此个名为真道场。  

智剑锋寒比雪霜，不交烦恼满身藏，六根门里长寻捉，此个名为真道场。  

慈悲愍念受灾殃，六道三途往返忙，  

拔济总交登彼岸，此个名为真道场。  

欢喜逢人但赞扬，莫生嗔怒纵心王，  

若能满面长含笑，此个名为真道场。  

观察身心必意亡，少贪名利恣乖张，  

但于分上能求得，此个名为真道场。一点无明火要防，焚烧善法更难当，  

灭除只在心池水，此个名为真道场。  

贡高我慢比天长，折挫●（应）交虚见伤，  

●（软）弱柔和如似水，此个名为真道场。  

且要身心不越常，能于苦海作桥梁，  

不论高下皆如一，此个名为真道场。  

随处随时有吉祥，不言此界与他方，  

●（抬）足举头皆利益，此个名为真道场。  

交吾若是广分张，如似微尘不可量，  

略与光严说少许，君须一一记持将。  

我时闻语自暂（惭）惶，方省从来错道场，  

今日再差交问疾，寻思此事不相当。  

道场之语赞扬开，我即欢忻几万佪（回），只向心中有善业，错于城外礼花台。今朝更遣过方丈，自揣荒虚不是才，  

持世上人多智惠，好交问去唱将来。  

广政十年八月九日在西川静真禅院写此等廿卷文书，恰遇●黑，书了。不知如何得到乡地去。  

年至四十八岁，于州中●（应）明寺开讲，极是温热。  

### 十四、〔维摩诘经讲经文〕（五）  

持世菩萨第二  

经云：时魔波旬从万二千天女状，帝释鼓乐弦歌，来诣我所。  

是时也波旬设计，多排彩女嫔妃，欲恼圣人。剩烈奢化（华）艳质，希奇魔女一万二千，最异珍珠，千般结果。出尘菩萨，不易恼他，持世上人如何得退。莫不剩（盛）装美貌，？非多著婵娟。若见时交●（巧）出言词，税调着必生退败。其魔女者，一个个如花菡萏，一人人似玉？殊。身柔软兮新下巫山，貌娉婷兮才离仙洞。尽带桃花之脸，皆分柳叶之眉。徐行时若风飒芙蓉，缓步处似水摇莲●。朱唇旖旎，能赤能红；雪齿齐平，能白能净。轻罗拭体，吐异种之馨香；薄●挂身，曳殊常之翠彩。排于坐右，立在宫中。青天之五色云舒，碧沼之千般花发。罕有罕有，奇哉奇哉。空将魔女娆他，亦恐不动惊动。更请分为数队，各逞逶迤，擎鲜花者殷勤献上，焚异香者备切虔心。合玉指而礼拜重重，出巧语而诈言切切。或擎乐器，或即吟哦，或施窈窕，或即唱歌。休夸越女，莫说曹娥。任伊持世坚心，见了也须退败。大好大好，希哉希哉。如此丽质婵娟，争不妄生动念。自家见了，尚自魂迷；他人睹之，定当乱意。任伊修行紧切，税调着必见回头；任伊铁作心肝，见了也须粉碎。魔王道：﹁我只●去，定是菩萨识我。不如作帝释队仗，问许伊时菩萨。于是魔王大作奢花，欲出宫城，从天降下。周回捧拥，百匝千连，乐韵弦歌，分为二十四队。步步出天门之界，遥遥别本住宫中。波旬自乃前行，魔女一时从后。擎乐器者喧喧奏曲，向聒清霄；爇香火者澹澹烟飞，氤氲碧落。●（竞）作奢华美貌，各申窈窕仪容。擎鲜花者共花色？殊，捧珠珍者共珠珍不异。琵琶弦上，韵合春鹦（莺）。箫笛管中，声吟鸣凤。杖敲揭（羯）鼓，如抛碎玉柃（于）盘中；手弄秦筝，似排雁行柃（于）弦上。轻轻丝竹，太常之美韵莫偕；浩浩唱歌，胡部之岂能比对。妖容转盛，艳质更丰。一群群若四色花敷，一队队似五云秀丽。盘旋碧落，菀（宛）转清霄。远看时意散心惊，近睹者魂飞自断。从天降下，若天花乱雨于乾坤；初出魔宫，似仙娥芬霏于宇宙。天女咸生喜跃，魔王自己欣欢。此时计较得成，持世修行必退。容貌恰如帝释，威仪​​一似梵王。圣人必定？疑，持世多应不怪。天女各施于六律，人人调弄五音。唱歌者诈作道心，供养者假为 虔敬。莫遣圣人省悟，莫交菩萨觉知。发言时直要停●，税调处直须稳审。各请擎鲜花于掌内，为吾烧沉麝于炉中。呈珠颜而剩（盛）逞妖容，展玉貌而更添艳丽。浩浩箫韶前引，喧喧乐韵齐声。一时皆下于云中，尽入修禅之室内。  

〔吟〕魔王队仗利（离）天宫，欲恼圣人来下界；广设香花申供养，更将音乐及弦歌。  

清冷空界韵嘈嘈，影乱云中声响亮；  

胡乱莫能相比并，龟慈（兹）不易对量他。  

遥遥乐引出魔宫，隐隐排于霄汉内；  

香爇烟飞和湍（瑞）气，花擎寮（缭）乱动祥云。  

琵琶弦上弄春莺，箫笛管中鸣锦凤；  

杨鼓杖头敲碎玉，秦筝丝上落珠珍。  

各装美貌逞逶迤，尽出玉颜夸艳态；  

个个尽如花乱发，人人皆似月娥飞。从天降下闭乾坤，出彼宫中遮宇宙；  

乍见人人魂胆碎，初观个个尽心惊。  

韵波旬是日出天来，乐乱清霄碧落排；玉女貌如花艳圻（坼），仙娥体似月空开。  

妖桃强逞魔菩萨，美质徒夸恼圣怀；  

鼓乐弦歌千万队，相随捧拥●（竞）徘徊。  

夸艳质，逞身才，窈窕如花向日开；  

十指纤纤如削玉，●（双）眉隐隐似刀裁。  

擎乐器，又吹嗺，菀（宛）转云头渐下来；  

箫笛音中声远远，琵琶弦上韵哀哀。  

歌沥沥，笑咍咍，围绕波旬？●（匝）排；队杖恰如帝释下，威仪直似梵王来。  

须稳审，莫教积（猜），诈作虔诚礼法台；  

问●（讯）莫教生惊觉，殷勤勿遣有遗乖。  

沉与麝，手中台，供养权时尽意怀；直待圣人心错乱，随伊动处娆将来。  

须记当，领心怀，莫遣修行法眼开；  

持世若教成道后，魔家眷属定须摧。巧税调，好安排，强著言词说意怀；  

着相见时心堕落，随情顺处诱将回。歌与乐，●（竞）吹嗺，合杂喧哗溢路排。  

魔女魔王入室也，作生娆恼处唱将来。  

经云：与其眷属启首我足，合掌恭敬，及至而修坚法。  

时波旬有偈：  

诗为重修禅向此居，我今时固下云衢；  

钦依戒行如蟾净，忆想清高似岳孤。  

入定不知功行久，坐禅未委法何如；  

今将眷属来瞻礼，不审师兄万福无？  

白：尔时波旬语持世曰：「上人修行日久，禅定时多。劳法德以柄持，继心神如守志。茅堂阒静，石室幽虚。想知辰（晨）夜寂寮（寥），伏计日常劳倦。禅门深远，空法难明。不知所证浅深，未委有何功行。我辞空界，来下天宫。为思德行？殊，为忆孤高有异。今朝欣逢，伏望大圣慈悲，与我小谈法味。」  

魔王又偈：平诗暂抛五欲下天来，要礼师兄禅坐台；  

鼓乐弦歌申供养，香花珍果表心怀。  

欣瞻大士欣千度，喜礼高人喜百回；  

伏望慈悲宣妙法，我今总望灭尘埃。  

尔时持世不识魔王，将为娇尸迦，错认作帝释，所以：经言：我言为是帝释，而语之言：善来，娇尸迦！乃至与修坚法。白：当日持世菩萨告言帝释曰：「天宫寿福有期，莫将富贵奢花（华），便作长时久远。起坐有自然音乐，顺意笙歌。所以多异种香花，随心自在。天男天女，捧拥？休；宝树宝林，巡游未歇。随心到处，便是楼台；逐意行时，自成宝香。花开便为白日，花合即是黄昏。思衣即罗绮千重，要饭即珍羞百味。如斯富贵，实即奢花（华）。皆为未久之因缘，尽是不坚之福力。帝释，帝释，要知，要知。休于五欲留心，莫向天宫恣意。虽即寿年长远，还无究竟之多；虽然富贵骄奢，岂有坚牢之处。寿夭力尽，终归地狱三途；福德才无，却入轮回之路。如火然盛，木尽而变作尘埃；似煎（箭）射空，势尽而终归堕地。未逃生死，不出？常。速指内外之珍财，证取无为之妙果。勤于佛法，悟取真如。少恋荣华，了知是患。深劳帝释，将谢道从。与君略出甚深，悟取超于生死。」  

古吟上下天宫未免得？常，福德才●（微）却堕落；  

富贵骄奢终不久，笙歌恣意未为坚。  

任夸玉女貌婵娟，任逞月娥多艳态；  

任你奢花（华）多自在，终归不免却无常。  

任夸锦绣几千重，任你珍羞？百味；  

任是所须皆总到，终归难免却无常。  

任教福德相严身，任你眷属长围绕；  

任你随情多快乐，终归难免却无常。  

任教清乐奏弦歌，任使楼台随处有；  

任遗（遣）嫔妃随后拥，终归难免也无常。  

任伊美貌最希奇，任使天宫多富贵；  

任有花开香满路，终归难免却无常。  

莫于上界恣身心，莫向天中五欲深；莫把娇（骄）奢为究竟，莫耽富贵不修行。  

多命财中能知了，修行他不出无常。  

索将劳帝释下天来，深谢弦歌鼓乐排；  

玉女尽皆齐悟取，婵娟各要出尘埃。天宫富贵何时了，地狱煎遨（熬）几万回；  

身命财中能悟解，使能久远出三灾。  

须记取，领心怀，上界天宫却请回；  

五欲业山随日灭，耽迷障岳逐时摧。身中使得坚牢藏，心上还除染患胎；  

帝释敢（感）师兄说法力，着何酬答唱将来。  

经：即语我言，正士受是万二千天女，可备扫洒。  

白：尔时魔王告持世曰：「我暂别欲界，来下天宫，喜瞻菩萨威仪，得到修禅室内。幸蒙慈念，迥赐宣扬，深知五欲不坚，稍会天中未久。多边障染，从今应是去除，心上尘埃，自此多应屏迹。蒙沾法雨，洗汤尘劳；得饮醍醐，顿消热恼。以感千生之便，得●万善之恩。我今无异宝珠珍报答，用酬尊德，唯将天女一万二千奉上师兄，可酬说法。幸望慈悲鉴纳，乞垂大士容留。且令逐日袛供，可备晨昏驱使。禅堂幽静，空室寂寥，令伊旦夕添香，日夜禅堂暖热，莫生忧虑，不清疑积。师兄便望收留，弟子今朝布施。」  

假帝释有一偈告持世菩萨：  

为钦德行利（离）天宫，得礼慈悲大圣容；  

喜饮醍醐消热恼，倾沾法雨荡尘蒙。  

来时不奉诸珍宝，报答何酬说法功；一万二千天上女，师兄收取且只恭。  

持世告假帝释曰：「我是修行菩萨，我是出世高人。一身尚自有余，何要你许多天女！我以离于染欲，不住世情，知喧哗为生死之因，悟艳质是〔轮〕洄之本，况此之天女，尽是娇奢恣意染欲之身，耽迷者定入生死，趋向者必沉地狱。我以修于佛果，证取真乘，不居尘世之中，不寻事情之内。修禅观行，宜合寂静省缘，练意澄心，何要尔多人众！帝释帝释，要知要知，何将艳丽之人，便向吾前布施，但望自家收耳！却请回归，速还本住天宫，早利（离）修禅室内。莫使凡情惊怪，莫教浅促疑猜，道吾禅定不坚，道我修行退败。林间寂静，早请回还，室内幽闲，不宜久住。我要修于佛果，汝须速上天宫，莫将诸女献陈，我家当知不受。持世有偈：  

深劳帝释下天涯，侍从亲来问我耶；  

室内箫（萧）疏谈法久，天宫迟滞路歧赊。  

山间欲晚清林暗，峰上光移红月（日）斜；  

帝释此时莫久住，领诸天女早归家。  

魔王道云云：我闻修行之者，不逆人情；菩萨之人，巧随根器。欲发萌芽之种，须洒春膏；欲开蛰户之门，应时雷震。我今发意，余定回心，愿酬说法之功，布施何当不要！况此天女一个个形如白玉，一个个貌似鲜花。妖桃而乃越姮娥，艳质而休夸妲妃。能歌律吕，行云而不竟●（禁低）垂；解奏宫商，织女而忽然亭罢。绣成盘凤，对芙蓉而争不嚬羞；刺出鸳鸯，并芍药而岂无惭耻。鬓钗斜坠，须凤髻而如花倚●（药）栏；玉貌频舒，●（素）娥眉而似风吹莲叶。亦能侍奉，偏解●（祗）承，低眉而便会人情，动目而早知心事。四时汤药，亦解调和，逐日斋？，深知冷暖。禅堂扫洒，清风而不起埃尘；幽室铺陈，满座而旋成瑞气。前件天女，粗知佛法，深有道心，他家愿效殷勤，亦望慈悲驱使。菩萨菩萨，师兄师兄！如今勿更迟疑，此际望垂收取。闷即交伊合曲，闲来即遣唱歌。禅堂里莫使寂寥，幽家内莫交冷落。我居上界，来下天宫，深忧大德无人，只恐师兄寂寞。一万二千天女，人人尽有道心，我今定以舍之，天上不能将去。收取，收取！莫疑，莫疑！誓为菩萨之门人，愿作师兄之弟子。帝释告曰：  

侧菩萨慈悲莫疑虑，禅堂寂静无依怙；  

修行直感动天宫，入定伏得龙兼虎。  

我今来，蒙法雨，尘劳已灭心开悟；  

报答何酬说法恩，师兄收取天宫女。出天门，下云路，来时不捧法珍宝；  

得礼慈悲大法王，师兄收取天宫女。  

解歌音，能律吕，箫韶直得阴云布。日夜交伊暖法堂，师兄收取天宫女。  

巧裁缝，能绣补，刺成盘凤须甘雨；个个能装百纳衣，师兄收取天宫女。  

会人心，巧言语，争忍空交却回去；  

禅堂驱使好祗承，师兄收取天宫女。貌如花，体如素，似雪如花花又语；  

堪作禅堂学法人，师兄收取天宫女。我今时固下天来，为见师兄禅坐开，  

得礼高人忻百度，喜瞻菩萨喜千回。  

蒙宣法味令斋解，又休（沐）谈扬决我怀；  

酬答并无法（诸）异物，惟将天女作？排。  

与我受，莫疑猜，上界从今不愿回；  

誓与师兄为弟子，永充菩萨绕花台。  

我道力，乞慈哀，赴我情成（诚）察我怀；  

有愿施时须与受，？乖见处定？乖。  

禅堂内，没支排，寂寞应知不易偕；  

日夜交伊歌浩浩，晨昏须遣乐咍咍。有斜指，巧难裁，供养祗承顺意怀；  

分禅补坊兼刺绣，更能逐日辩（办）看斋。  

陈百种，献千回，为感师兄说法开；一万二千天上女，莫辞收取唱将来。  

经云：我言娇尸迦，无已（以）此非法之物，邀我沙门释子，此非我宣。  

白语：尔时持世菩萨语帝释曰：「我闻当空月暗，为有浮云；宝镜无光，皆因尘坌。未成佛道，为有贪嗔；不出轮回，尽因染欲。况此天女，尽是贪嗔之本，地狱余（余）殃，未合菩萨之仪，不是沙门见解。夫修行者，专心若行，志意澄神，念浮华为石火之光，想入世似风中〔□〕烛。」持世告假帝释曰：「我修行日久，悟法分明，不可取你人情，交我再沉恶道。况此之女等，三从备体，五障缠身。他把身为究竟身，便把体为究竟体。我所以弃如灰土，自力修行，如今看即证菩提，不可交却堕落。」持世不肯受天女，有偈：  

断三从五障在身边，十恶萦仍被徼缠；  

佛性昏迷于此退，真我差错为他牵。  

修行菩萨心能舍，出世高僧意不看，  

多少往来沉溺者，皆因染欲失根源。  

白：尔时持世语帝释曰：「我三途不出，皆因贪爱所迷；佛果未成，尽是欲之颠坠。我以修于禅观，不染尘心，愿出世间，希求利乐。帝释勿言惑我，娇尸迦不用恼人。莫将天女施沙门，休把娇姿与菩萨。不是我之所爱，非当持世恋之。我今若受时与，必是曹（遭）人毁谤。帝释帝释，要知要知！眷属便望却收，天女我当不要。禅堂迮（窄）隘，实即难留；幽家非宽，？门受纳。况又修行之路，不假人多；出世之门，宜须寂静。我以超于生死，不住爱何（河）；向出尘劳，●（抛）居障海。垢染之纤瑕不污，尘蒙之小许难沾。智圆与看澄（证）菩提，漏尽何欲明法眼。此时若受，如红（鸿）雁再入于网罗；今日若收，似白鹿重遭于继（系）绊。不敢，不敢，何当，何当！交吾失却雨（两）程，令我修持退败。谢来于小室，劳君别却天宫。山林中？可支恭（供），幽室内惭亏看侍（待）。天门极远，上界程遥，白云岭上渐生，红日看将欲没。不情室中久住，速望回归；莫于此处留心，虚劳气力。千万，千万，速归，速归！帝释莫发狂言，天女我今不受。」  

吟上下莫将天女与沙门，休把眷属恼菩萨；  

我以修行求出世，不于染欲挂身心。  

天宫去此路程赊，上界却回归又远；  

红日看将山上没，白云又向岭头生。汝今帝释早须归，领取眷属却回去；  

莫向室中为久住，休于林内发狂言。  

修行之者不合疑，菩萨之人总不要；  

幽室岂堪留眷属，禅堂不假众人多。我闻贪爱走轮回，欲染眷属没生死；  

我以修行成道果，此诸天女却将伽。  

平室中不清更迟疑，上界程遥去是时；  

天女奢华不是事，笙歌音乐亦非宜。  

白云岭上微微出，红日山头渐渐垂；  

不要此中为久住，领诸天女早须归。  

我不要，却将回，不愿笙歌乱意怀；  

安坐只宜寂默默，修禅须是没人来。  

谢布施，感心怀，幽室天人不易排；  

扫洒尽应人定怪，祗承必恐众宜猜。  

立室内，绕禅台，为汝宣扬法义开；莫把娇姿染污我，休将天女恼人来。  

修行久，出尘埃，已见真如道路开；  

取受人情应堕落，收君天女定轮回。  

莫久住，速须回，千万今朝察我怀；  

天女当时不肯去，阿谁与解救唱将来。持世菩萨第二卷十五、〔维摩诘经讲经文〕（六）  

经云：「佛告文殊师利，汝行诣维摩诘问疾。」  

白言佛告者，是佛相命之词。缘佛于会上，告尽圣贤，五百声闻，八千菩萨，从头遣问，尽曰不任。皆被责呵，无人敢去。酌量才辩，须是文殊，其他小小之徒，实且故非难往，失来妙德，亦是不堪。今仗文殊，便专问去。于是有语告文殊曰：  

断诗三千界内总闻名，皆道文殊艺解精，  

体似莲花敷一朵，心如明镜照漂清。  

常宣妙法邪山碎，解演真乘障海倾，  

今日筵中须授敕，与吾为使广严城。  

白于是庵园会上，敕唤文殊：劳君暂起于花台，听我今朝敕命。吾为维摩大士，染疾毗耶，金粟上人，见眠方丈。会中有八千菩萨，筵中见五百个声闻，从头而告尽遍差，至●（低）而无人敢去。舍利子聪明第一，陈情而若（苦）不堪任。迦叶是德行最尊，推辞而为年老迈。十人告尽，咸称怕见维摩；一会遍差，差著者怕于居士。吾又见告于弥勒，兼及持世上人，光严则辞退千般，善德乃求哀万种。堪为使命，须是文殊。敌论维摩，难偕妙德。汝今与吾为使，亲往毗耶，诘病本之因由，陈金仙之恳意。汝看吾之面，勿更推辞，领师主之言，便须受敕。况乃汝久成证觉，果满三只，为七佛之祖师，作四生之慈父，来辞妙喜，助我化缘。下降娑婆，尔现于菩萨之相。你且身严璎珞，光明而似月舒空，顶覆金冠，清净而如莲映水。一名超于法会，众望难偕；词弁（辩）迥播于筵中，五天赞说。慈悲之行广布，该三途六道之中；救苦之心遍施，散三千界之刹内。当生之日，瑞相十般，表菩萨之最尊，彰大士之？比。而又眉弯春柳，舒扬而宛转芬芳；面若秋蟾，皎洁而光明晃曜。有如斯之德行，好对维摩；具尔许多威名，堪过丈室。况以居士，见染缠？，久语而上算不任，对论多应亏汝。勿生辞退，便仰前行。领大众而速别庵园，逞威仪而早过方丈。龙神尽教引路，一伴同行；人天总去相随，两边围●。到彼见于居士，申达慈父之言，道吾忧念情深，故遣我来相问。」佛有偈告赞文殊：  

牟尼会上●宣陈，问疾毗耶要显真，  

受敕且希离法会，依言勿得有辞辛。  

维摩丈室思吾切，卧病呻吟已半旬，望汝今朝知我意，权时作个慰安人。  

又有偈告文殊曰：  

断八千菩萨众难偕，尽道文殊足辩才，  

身作大仙师主久，名标三世号如来。神道解灭邪山碎，智慧能销障海摧，  

为使与吾过丈室，便须速去别花台。  

平侧世尊会上告文殊，为使今朝过丈室，  

传吾意旨维摩处，申问殷勤勿得迟。  

前来会里众声闻，个个推辞言不去，皆陈大士维摩诘，尽道毗耶我不任。  

众中弥勒又推辞，筵内光严申恳款，  

八千大士？人去，五百声闻没一个过。  

汝今便请速排谐，万一与吾为使去，  

威仪一队相随逐，衔敕毗耶问净名。  

菩萨身为七佛师，久证功圆三世佛，亲辞净土来凡世，助我宣扬转法轮。  

巍巍身若一金山，荡荡众中无比对，  

眉分皎洁三秋月，脸写芬芳九夏莲。  

堪为丈室慰安人，堪共维摩相对论，  

堪将大众庵园去，堪作毗耶一使人。便依吾敕赴前程，便请如今别法会，  

若逢大士维摩诘，问取根由病所因。文殊德行十方闻，妙德神通百亿说，  

能摧外道皆归正，能遣魔军尽隐藏。  

依吾告命速前行，依我指踪过丈室，  

殷勤慰问维摩去，巧着言词问净名。  

经是时圣主振春雷，万亿龙神四面排，  

见道文殊亲问病，人天会上喜咍咍。此时便起当筵立，合掌颙然近宝台，  

由赞净名名称煞，如何白佛也唱将来。经云：「文殊师利」乃至「诣彼问疾」。此唱经文分之为三：一、文殊谦让白佛；二、赞居士。经云道：「彼上人者，」至「皆以得度」。三、托佛神力，敢往问疾。经云：虽然承佛圣旨，且第一文殊蒙佛告敕，起立筵中，欲申师资之恩，谦让自己之事，合十指掌，立在筵中，启三界慈尊向（问）于会上。  

文殊有偈白佛  

断特蒙慈父会中宣，感激牟尼争不专，  

自揣荒虚？辩海，度量智慧未周圆。金仁既遣过方丈，妙德须遵大觉仙，  

去即不辞为使去，幸凭圣力赐恩怜。  

又有偈赞维摩  

断方丈维摩足辩才，词江浩浩泉难偕，  

能谈妙法邪山碎，解讲真经障海隈。  

六通每朝兴教网，三途长日救轮回，  

虽为居士同凡辈，心似秋蟾雾里开。  

白陈情谦让，多为使于毗耶，赞彼净名，表上人之难对。声闻五百，证八智于身中，菩萨三千，超十地于会上。文殊虽承圣旨，当日思忖千般，只拟辞退于筵中，又怕逆如来之语；只欲便（使）于方丈，有耻众内之高人，世尊若差我去时，今日定当过丈室。  

时文殊有偈  

断既蒙圣主遣殷勤，不敢推辞向会陈，  

衔敕定过方丈室，宣恩要见净名尊。  

金冠动处祥光现，月面舒时瑞色新，  

此日圣贤皆总去，吾为首领尽陪轮。白文殊受佛告敕，起立花台，整百宝之头冠，动八珍之璎珞。香风飒飒，摇玉佩以珊珊；瑞色氤氲，惹珠衣而沥沥。适蒙慈悲圣主，会上宣扬；大觉牟尼，筵中告语。千般赞叹，何以胜当，百种谈论，实斯悚惕。世尊遣教为使，往问维摩，彼上之人，难为酬对。况文殊虽居菩萨之位，理未通和，于佛会之中，言出非众。世尊敕交为使，不敢推辞。衔佛命而多恐不任，仗圣力而必应去得。伏以维摩居士，具四般之才辩，告以难偕；现广大之神通，卤莽不易。深达实相，善契诸佛之心；？滞词峰，法式菩萨之语。总持秘密，无不通和，上中下类之音，悉皆尽会。今我若自往问，实愧不任，须仗圣威，然乃去得。由是文殊受敕，大众忻然。庵园草草尽商量，随从文殊过丈室。侧文殊启白慈悲主，蒙佛会中尽告语，  

教往毗耶问净名，自惭词浅如何去。世尊处分苦丁宁，不敢筵中陈恳素，  

若遣毗耶问净名，遥凭大圣垂加护。  

维摩诘，金粟主，四智三身功久具，  

若遣须交（教）问净名，遥凭大圣垂加护。  

辩才？碍是维摩，深入诸佛之意趣，  

问疾毗耶恐不任，遥凭大圣垂加护。世尊会上特申宣，遣往毗耶方丈去，  

对敌维摩恐不任，须凭大圣垂加护。  

我今艺解实非堪，狂（枉）受如来垂荫覆，  

问疾毗耶恐不任，遥凭大圣垂加护。金粟尊，号调御，示现白衣毗耶住，  

既沐如来教问时，遥凭大圣垂加护。  

往毗耶，辞化主，逡巡即是登途去，今朝衔敕问维摩，遥凭大圣垂加护。  

断既蒙圣主遣殷勤，今日当为问疾人，  

衔敕定应离法会，捧恩往是往宣陈。此时对论除迷执，这遍谈扬显正真，  

必使天龙开道眼，教伊八部悟深因。  

经文殊会上启情怀，遥赞维摩足辩才，  

此即定应衔敕去，全须仗托我如来。  

声闻会里喧喧闹，菩萨筵中浩浩催，  

虽乃未离于圣主，何人论说唱将来。  

经云：「于是众中」乃至「皆欲随从」。  

由是文殊受敕，为使毗耶，将传圣主之言，垂问维摩大士。会上有八千个菩萨，筵中五百个声闻，见文殊问疾毗耶，尽愿相命为伴。三三五五，皆愿随车。不论天众夜叉，咸道陪充传（侍）从。于是人天浩浩，龙众喧喧，空中散百种之花，地上排七珍之宝。帝释梵王之众，捧玉幢于师子座前，龙王夜叉之徒，执宝幢于菩萨四面。虽即未离于佛会，威仪已出于庵园。螺钹系（击）琤枞之声，音乐奏嘈囋之曲。阿修罗等，调飋玲玲之琵琶；紧那罗王，敲駮荦荦之羯鼓。干闼婆众，吹妙曲于云中；迦楼罗王，奏箫韶于空里。是时庵园会上，圣众无边，文殊将别于世尊，大众咸言于传（侍）从。比丘尼等，争爇旃檀之香；优婆夷徒，各竞焚于龙脑。尽乞随于大士，齐声同白世尊，愿佛听许从文殊，往问维摩居士去。慈尊听许，大众欢忻。围七佛之祖师，过一丈之石室。  

侧吟维摩卧疾于方丈，佛敕文殊专问当，  

宣与天龙及鬼神，满空满路人无量。  

佛敕下，排仪仗，帝释梵王亦令往，  

不拣迦楼干闼婆，鼓乐清歌任吹唱。  

紧那罗，药叉将，要去如来不拦障，  

赞法摧邪左右排，浩浩喧喧皆悦畅。  

烈英雄，皆拒抗，卓荦神姿魔胆丧，  

外振威●（勇）蕴内慈，当时总愿趋方丈。  

万万千千皆倜当（傥），势似沧溟排巨浪，  

杂沓奔腾尽愿行，队队丛丛皆别样。菩萨僧，小或长，尽白慈尊愿随往，  

善男善女亦陪行，一一如来？怪障。  

排枇了，甚爽朗，箫瑟箜篌筝留向，  

炉焚沉檀杂宝香，万万千千皆合掌。  

文殊谦，世尊奖，菩萨声闻小为长，便须部领众人行，不要迟疑住时饷。  

文殊辞，尽瞻仰，衔命毗耶论义广，  

为看维摩说法功，一齐礼别黄金相。  

到彼中，见法匠，切磋琢磨要爽朗，普使人天悟正真，一齐礼谢黄金相。沐慈尊，总容放，去入毗耶宿因曩，  

得遇论空二上人，一齐礼谢黄金相。散香花，乘宝象，狮子金毛最为上，  

去送文殊问疾源，一齐暂别黄金相。  

语喧喧，乐向亮，妙德威风上中上，  

八千菩萨与声闻，一齐暂别黄金相。  

经平大人菩萨此时排，围绕文殊百万垓，  

或执宝花空里散，或呈妙曲向俳佪。  

龙神走雾于前引，鬼卒飞云从后摧（催），  

既别世尊说法会，不知威仪何似唱将来。  

经云：「于是文殊」乃至「入城」。  

白文殊受敕，领众前行，声闻五百同随，菩萨八千为伴。于是庵园会上，听众无边，陪大士尽往于毗耶，从文殊同过于方丈。时当春景，千花竞笑于园林；节届青阳，万木皆荣于山野。由是文殊师利，亲往方丈之中，遂设威仪，排比行李。于是宝冠覆顶，璎珞严身，辞千花台上世尊，问一丈室中居士。龙神引路，菩萨前迎，瑞气盈空，天花映日。幢幡乃双双排路，龙节而队队前行，毫光与晃日争辉，雅乐与梵音合杂。菩萨八千侍从，声闻五百同行，一时礼别慈尊，尽赴维摩问疾。是时也，人浩浩，语喧喧，杂沓云中，欢呼日下。遏翠微之瑞气，散辽绕之祥霞。肉发峨峨，珠衣灼灼，曳六铢之妙服，戴七宝之头冠，蹙金缕以叠重，动香气而逦迤，领雄雄之师子，举步可以延风，座千叶之莲花，含水烟之翠色。领天徒之众类，离佛会之庵园。天女天男，前迎后绕，空中化物，云里遥瞻。整肃威仪，指挥徒众，毗耶城里人皆见，尽道神通大煞生。  

文殊队仗实堪夸，暂别牟尼圣主家，迎引仙童千万队，相随菩萨数河沙。金冠玉佩辉青目，云服珠璎惹翠霞，  

狮子骨仑前后引，翻身却坐宝莲花。  

断队仗高低满路排，层层节节映金台，  

金炉玉案空中现，龙节幢幡雾里开。  

菩萨相随皆跃跃，声闻从后乐●●（咳咳），未容开眼分明见，早到维摩会里来。  

实希有，法中王，示迹权为妙吉祥，  

金紫曜明衣内宝，眉间时放白毫光。  

花台瑞相时时现，莲座希奇别有名，  

倾（顷）刻便过方丈室，争趋愿礼法中王。  

断声闻浩浩满虚空，菩萨喧喧入室中，  

伞盖云头盈路下，幡花雾里响玲珑。  

龙神駮？？（荦荦）皆弹指，赞叹文殊紫么容，遍满维摩方丈室，若凡若圣万千重。  

断相随听众数？边，尽立文殊宝座前，  

八部罢吟鱼梵曲，四王队仗绕金莲。  

空中只见天花坠，云里惟闻龙脑烟，  

万亿听徒由浩浩，千群圣众闹喧喧。  

经文殊队仗实奇哉，凡圣相随百万垓，  

菩萨两边违（围）宝座，声闻四面绕花台。  

庵园会上遥瞻礼，方丈筵中瑞彩开，  

居士见文殊入室内，如何排枇也唱将来。文殊问疾第一卷  

### 十六、维摩碎金（前阙）

白玉共争光，拟□□花□□□。佛入城已，佛见众生。皆如孩子遇慈亲，乃似疾人逢妙药。  

群臣舞蹈，天子徐行，白毫五彩里礼如来，紫磨千光中瞻于（相）好。莫不金鞍公子，观世上而喜极成悲；粉阁佳人，看大圣而心曹似醉。高低皓皓，贵贱忙忙，或剜眼以献如来，或烧身而对大圣。舍命而命元不尽，是佛力难思；焚身而身不可侵，圣慈莫测。异事异事！圣哉圣哉！佛入毗耶度有情，方感万般希有事。云云上下呤（吟）：  

娑婆界里苦煎熬，求利求名何日了。执我执人缘甚事，都缘遍计忘（妄）心生。  

如人半夜下高台，黑地踏着破断索。  

疑是毒蛇长一尺，令交小大点灯来。  

何曾见有一条蛇，都是忘（妄）心生兼执。  

便是似我陡贪幼（幻）境，忘（妄）心缘卢（虑）计为真。  

直须晓会取自兼他，便是夜头破断索。  

忘（妄）忆妻儿执着貌，还如疑索是毒蛇。  

唤伊男女下当（堂）来，点得惠（慧）灯来照烛。  

破却光明烦脑黑，始知一切无坚牢。结冤结恨为迷愚，争气争空因业障。  

不会这身非究竟，忧家忧国镇长忙。  

吟丝咏竹向红楼，沉醉便为身快乐。  

正是苦中而取乐，盖缘幻法染心王。须知酒是众怨门，聚会之时□□饮。  

况是与人为患物，于中切莫起贪心。  

火坑要满没休时，佛道拟成应有●（远）。不落三途遭苦楚，此之非是等闲人。从头拟说几时休，生死轮回人？会。事取释迦调御主，遂于此界化众生。  

护明菩萨下天宫，净饭王宫佯托阴（荫）。  

乃至雪山修苦行，证成无上大●（医）王。常将妙法度众生，爱把正因教我等。  

令觉真如无价宝，徒（图）人超越忘（妄）缘身。  

三千界里洒醍醐，十六国中倾法雨。  

当日拟将诸取众，毗耶城内驾三车。  

几多贤圣尽陔随，系（击）磬吹蠡同引佛。  

佛动尊高相好体，声闻缘觉总皆行。  

天男金碗献金花，天女玉盘陈异果。帝释透陀（委蛇）赞圣主，梵王翔序绕慈尊。  

一十七众尽徘徊，天雨四花长路上。  

谁羡你铺罗兼展锦，不怜你天上及诸方。  

祥云幂幂盖娑婆，喜色腾腾侵碧落。天乐凄清喧宇宙，天人聚会寰洒。  

十方贤圣尽歌杨（扬），可畏释迦牟尼佛。  

毗耶大煞因缘重，感得千般异事生。君王鸾驾出郊迎，辅相车轩登路接。要见大悲三界主，直如孩子望慈邻（怜）。人皓皓（浩浩），出城来，瞻礼端严百宝台。  

有愿有悲来教化，舍身舍命数无垓。  

经日朗，白云回，天地倾遥（摇）吼似雷。  

洞洞香烟和瑞气，轻笼这日大如来。  

人跃跃，笑咍咍，百鸟空中语似哀。共命伽陵直甚事，啾啾卿卿（唧唧）赞如来。  

多异事，实奇哉，蠢动含灵尽到来。  

满目泪流看圣主，意徒（图）各愿舍胞胎。何以如此？缘是世尊无量劫中死（？）分毫违倍（背）有情，方感如此。云云。又缘如来队仗入赴毗耶，众生忻仰。问如何队仗，念大圣维摩菩萨。如来往日入毗耶，队仗庄严实丽佳。  

云教（散）碧霄呈瑞日，路添清境雨天花。  

慈尊缘步金莲儭，菩萨徐行喜色花。  

帝释威仪宁散乱，梵王行李不参差。祥云儭足堪瞻仰，瑞气攒身好咏夸。  

花碗满成（盛）师子骨，香盘合就象王牙。  

天仙窈窕如春柳，玉女庄严似晚霞。  

雾湿胸前璎落（珞）重，凤（风）摇顶上玉冠斜。  

声闻尽绕黄金相，独觉皆乘白鹿车。  

近事男擎花教（伞）盖，忧（优）婆夷献紫加沙（袈裟）。  

经行往往敷黄叶，渡水时时见老植（楂）。  

登路行程俱急急，去城●●有些些。  

王辞凤阙威仪●，帝出龙宫道路奔（奢–赊）。  

佛竟比来徒（图）教化，人心只是爱荣花（华）。争知于（如）是一场梦，未会人为四毒蛇。  

生死往来无数目，说伦（沉沦）没没似尘沙。巍巍圣主谁能及，浩浩凡夫莫侧（测）涯。  

佛向莲台宣妙法，一时令入法王家。高与下，笑咍行，曳紫袍红满九垓。喜色浅染笼日月，祥云澧（浓）澹锁楼台。  

宣宇宙，吼春雷，表我慈尊教化来。  

遍满亿中怨网散，满三千界觉花开。  

天与地，白皑皑，尽是天花到处堆。  

似锦似絪这□恶，如霜如雪覆尘埃。  

十七众，自安排，随从空王少比裁。  

高扇香风吹热恼，轻霏泔（甘）露嗔尘埃。  

人跃跃，递相催，早入毗耶灭障灾。  

献草梵王行宕宕，擎花帝释相嵬嵬（巍巍）。  

龙竞舞，鬼神埃，干闼婆王百万垓。  

频奏清歌鸣四谛，或吹雅乐灭三灾。  

金翅鸟，力无偕，搦得高山碎若灰。为吃龙多身似ㄌ ，几椎摩（魔）众吼如雷。  

龙天八部？崔嵬（巍），佛作尧（光）风去又回。弄影弄身左右转，驱云唱电？恢〔恢〕。  

三界主，唱奇裁（哉），这个威仪无可倍。  

为众四生除我慢，与人六道作？●（梯媒）。  

君与相，礼如来，无漏之言直敢猜。  

舞蹈禁香争供养，洗心净意绕花台。男与女，恼情怀，烦恼多应此日摧。  

金色光中瞻于（相）好，玉毫香里礼千回。  

实是好，卒难裁，多少尊卑悟幼（幻）胎。  

佛入庵园宣此法，有何人持盖也唱将来。  

经云：尔时毗耶离城有长者子，名曰宝积，与五百长者子俱持七宝盖。  

云云。  

居士知佛入于毗耶，缘我于此国教化众生，佛要共我助弘大教，我须今日略用神通。今日与谁缘熟？乃观见宝积等追欢逐乐，我须教化，令满道心。况夫花散三春，尚假甘泽而洗荡；佛登正觉，〔□〕赖菩萨以扶持。乃知花托阳和，佛凭助左（佐）。  

居士囋曰：三千界内，百忆（亿）尘中，有巍巍独步之尊，作宕宕超群之主。挈慈悲杵，能摧我慢之即（乡）；布智惠云，后覆贪嗔之海。四生六道，八难三涂，救众生而无始无终，化傍颜则莫穷莫尽。心如巨●，能拔烦恼之根；意若洪波，泼灭无明之火。威仪罕比，相好难俦。髻珠如秋月初圆，腕钏似寒冰乍洁。向莲花台上，双眉而私带笑容；处七宝堂中，两脸而长含喜色。作众生之遵（尊）首，为菩萨之规仪。入毗耶而不为别人，说妙法而全因是我。我须今日，略用神通，观此城中，与谁缘熟？恰见金枝玉叶，帝子王孙，奏笙歌于三殿之中，动丝竹于九宫之内。罗帏尽（昼）寝，嫔妃添金艳之香；御宛（苑）春游，侍从摘玉栏（兰）之蕊，无论时节，岂拣秋冬。醉皈于明月帘前，梦觉于清风堂下。跨香鞍而摇玉勒，未满高低；饮醁醑而掷金杯，只知富贵。君（居）士遥叱，呵宝积曰：汝即贪于欢●（宴），染着色声，盖缘烦恼种深，却为无明业重。一无渐（惭）愧，岂知于贫贱之人；托体英雄，唯爱于奢华之事。库藏有搓罗异锦，香厨修品味之？。举步千人，一吟百谟（诺）。身披锦绣，宁知织女之新（辛）勤；口食美珍，不念于农夫受苦。此者是：六道作往来之客，三涂为镇店之人，私为愚痴，无能晓会。我今须教，吾要提携，令伊弃此喧●（哗），追证取无为妙果。云云。念菩萨  

净名无为忽思惟，佛入毗耶更为谁？  

嗟念众生多我慢，？（愍）伊傍类足愚痴。  

准承颜色长喜少，将为身长不改移。未会到头要已老，岂知终被死于（相）隳。  

缓步频频多意愁（态），徐行宕宕足威仪。  

手如白玉当秋镜，目似青莲出晓池。  

接引众生宁厌倦，提携含类没劳波。  

此来隔是于（相）逢日，共我如今教化时。吾见九重长者子，他缘五百帝王儿。贪于凤阙开金锁，正向红楼醉玉妃。  

窗下青娥吟御制，花间红脸唱宫词。  

鹦藏绿柳朝霞散，燕语红梁景像衰。  

阶畔桃花春雨洗，帘前翠竹狂风吹。  

绮罗香里灯微暗，丝竹声中枕半欹。  

殿下醉醒呼万岁，庭前饮散唤嫔妃。  

只贪欲（欢）乐长为久，不念人身有盛亏。  

我自入宫须教化，令伊归命大牟尼。  

居士已作念了，便入王宫。见宝积逐乐追欢，方便发言呵责，令厌奢华，交归三宝。居士向宅中作念，言了便行。取接梨（藜）杖于帘前，裁（戴）乌沙（纱）巾于铙（镜）畔，不将侍从，庄严而一且如常；不引家童，行李乃宛然依旧。含风白发，窣地长衫，抬头如半夜里（里）行，动足似仙株老桧。遥瞻帝阙，千重之瑞气腾笼；远望皇宫，一片之祥云掩映。频频缓步，宕宕移身，见御堤之柳色和烟，睹禁苑之桃花笑日。才入九重之内，已听笙歌；徐临三殿之中，遍观罗绮。居士见宝积等，各呈武艺，尽斗文才，剪风月于五字诗中，论妖愚言三尺剑下。阶前砌伴（畔），清泉之远竹潺潺；林下溪边，雪桧之摇风切切。莫不各夸富贵，●斗奢花（华），骑俊（骏）马于长途，挂锦袍于广陌。嫔妃帘下，春鹦呼万岁之声；●鉴（监）堂前，秋燕语千般之韵。而又红楼醉后，香散归时。金鞭挥柳树花枝，玉辔耸清风朗月。陪随朱紫，齐声歌帝德之词；捧从衣官（冠），合词唱感恩之曲。珊瑚枕上，翡翠帘前，酪（醉）醒闻一弄之琴，梦觉于三更之雨。君王宠爱，偏沾于雨露之恩；皇后眷怜，数受于珠珍之惠。君（居）士语宝积曰：此是娇（骄）奢恣意，烦恼愚痴。汝等为色世之荣华，我道是沉沦之苦〔海〕。可极自娱自乐，何知于万姓煎熬；独贵独高，岂念于生灵逼迫。我今特将诚恳，劝汝迷情，直须领纳吾言，便似花台佛语。汝还知庵园有佛，捞摝众生，有千般之福德严身，具万种之威仪在体。汝可并徐（屏除）贪爱，开发善心，弃一场之虚幻之心，礼金相庄严之貌。汝须自戒，真（贞）坚自看，傥若缘就闲因成，共你塞逐便去来。云云。  

断  

维摩言了出宫庭，梨（藜）杖将来拍手擎。  

缓步出门频礼拜，笑颜登路揖公卿。  

士流一一朝龙阙，君（居）士看看到凤城。  

满路已逢车马闹，九衢遥听管弦声。  

金阶还往人知识，玉殿何曾问姓名。  

正见弟兄夸艺业，各将文武斗英明。  

深宫快乐无人及，还往追欢有酒倾。  

花蕊落时人半醉，柳烟深处雨初晴。  

高楼只见言安泰，双阙宁●（闻）道争战（战争）。  

彩女笑嗔金阁燕，嫔妃闲唤玉笼鹦。  

紫云楼下按歌曲，皇帝帘前排●〔□〕。于（玉）鉴洗妆呈素面，青聪●（晴窗耀）日弄红鹦。  

猧儿乱趁生人咬，奴子频捻野鸽惊。日落窗前翻恶令，月高楼畔学吹笙。  

贪欢未肯忧身老，逐乐谁能念死生。  

远见净名皆去接，遥逢居士？来迎。  

维摩便语王孙曰，旧事从头要改更。  

岏岏地贪于痴欲海，忙忙维（推）入淤泥坑。  

千心晓了浑如梦，两目分明拾（恰）似盲。  

业水积来波浩渺，罪即（乡）添得势峥嵘。  

不知有妙觉庵园佛，长说真缘度有情。  

身似黄金晖日色，心如明镜照潭清。  

齿排密密如山雪，意净澄澄若水精。  

圣剑每将悲愿重，法舡长用惠竿掉。  

一瞻一礼除灾障，或笑或歌具等平。  

若要荣花（华）求礼佛，共君今日厮修行。  

一日，宝积菩萨承居士教化，当下心回，对居士面前，叙其往日，四时逐乐，八节追欢，不知皆是幻虚，忘（妄）计已为长乐。今者就蒙于（相）劝，便奉指踪，愿陪大士之同行，随从赴庵园（园）礼佛。居士曰：况闻萌芽发秀，皆因节序以推排；凡俗修行，全自诸佛而教化。如汝等者，正贪欢乐，竞斗荣华，四时随赏于花楼，八节遨游于玉殿。其春也，柳烟初坠，媚景深藏，翻飞带语之鹦，花蕊半开似圻（坼）。雨妆台色，风撼帘声，一窗之春影喧喧（暄暄），满地之日光脉脉。宫中丽美，开门之碧沼添流；殿上韶光，枕上之高山叠众生。其夏也，可谓阳和澹薄，暑气深浓，一栏之翠竹摇风，万树之樱桃带雨。长铺角簟，如一条之碧水初岁；净拂玉床，若八尺之寒冰未散。薄罗为帐，轻彻染衣，殿深而炎热不侵，阁迥而清凉自在。闲云当户，如片片之奇峰；老桧倚檐，似沉沈之洞水。其秋也，可谓霜雕红叶，雨滴疏桐，高天之雁叫寒风，远砌之螀鸣朗月。苍苍山色，戴云而？入龙楼；咽咽蝉声，和露而声喧凤阙。丹庭半夜，紫禁初霄，闻千家碪捣之时，听万户管弦之处。倚栏金菊，馨香直至于罗帏；映阁寒松，声韵每穿于绣？（幄）。云云。其冬也，可谓霜凝玉砌，冰洁金塘，雪敲于夜枕之窗，风撼于寒庭之竹。星移碧落，宁知洞室之寒；灯影银●，不觉锦衾之冷。此者：吾为欢乐，我作荣华，我为究竟之坚劳（牢），我作元来之实有。我为富贵，千年拾（恰）似于此时；我作超群，万万只如于今日。宝积等，百生荣幸，累劫难酬，忽逢于长者维摩，喜遇于高人居士。实谓威仪济济，清风而？？射人；相貌堂堂，德岳而魏魏（巍巍）往日。今者：蒙居士巧施方便，接引吾曹，将一条之悲索坚劳（牢），练五百之心●颠说。我等自今已后，鼓乐弦歌，无心赏翫于池亭，有意超求于妙乐。笙歌沥沥（呖呖），闻如耳上之风；彩女双双，睹似眼中之刺。金杯玉盏，非倾不尽（于画）舸之前；醁醑白醪，〔不〕醉于红楼之行。朱缨白马，锦？红鞯，千人莫引于前头，万骑罢随于背后。椒香银鸭，休添于五夜之香；粉阁佳人，不照于夕阳之镜。因此愚痴绝迹，贪爱无踪，并除于有漏之门，观照于无为之理。皆是维摩指 示，居士教招，忽然异口同音，不觉礼瞻居士。居士感荷曰：善哉宝积，真是道师。汝为帝子王孙，汝是英贤达士，只合贪荣爱乐，御堤驰曜日之车；体俊争能，紫陌是追风之足。何幸老夫轻语，教长者高怀，略将微鲜之言，便沐非常之重。此者生死多重，襄（曩）劫有缘，早蒙领纳陈词，何感更消礼谢。有弱满轮明月，让光于星斗（斗）之前；万仞青山，辞峭拔丘陵之下。宝积等闻维摩此语，尽策发心神；今朝须出王成（城），这日要归于佛寺。发言既了，排敛威仪，各擎龙凤之衣，别换新鲜之服，陪从居士，宝盖自持。一宫之朝士喧喧，满国之女郎队队，便使平持御路，扫洒天街，九衢之春雨乍收，万井之祥烟整（正）合。其宝盖者，千珍合就，万宝斗成，如一林之花树忽开，似万朵之祥莲似折（坼）。黄金乍（作）骨，珊瑚之鹦鹉双双；白玉为条，翡翠之频伽对对。其功异乎郢匠贤人。纤毫之?串枝柯。细旎之起突花样。朱璎卒（窣）地，香风吹敲磕之声；光彩辉天，瑞气琐笼璁之色。于是前引，宝积后随，看看欲出离王城，未审拟于何处。  

裁罗异锦作衣裳，只要庄严不净物。  

假使撏眉兼●眼，直饶涂粉与茶（搽）油。  

西施淫摩（淫魔）得人怜，迷得襄王抛国位。  

煞鬼一朝来取你，任君有貌及文才。  

假饶端正似潘安，掷果盈车人？会。四相迁移身灭后，空留名字也无常。  

直饶韩信有英雄，灭楚会垓扶汉帝。  

没各心中？（斟）酌取，尽呈虚幻一场空。  

威雄矾（樊）哙足功能，踏倒弘（鸿）门来救主。  

心猛貌?（粗）增我慢，如今也是一长（场）空。  

前皇后帝万千年，死了不知多与少。  

君向长安城外看，遍山遍野帝王陵。维摩如此化王孙，便请王孙皆惺（醒）悟。  

异口同音谢居士，特蒙除我忘（妄）心生。  

从此后已悟无常，不乐世间五欲乐。  

我恨已前烦恼重，四时逐乐不知休。  

夏天虽即?炎蒸，我在深宫幸得所。  

角箄（簟）上头寒色动，玉床静拂似轻冰。  

秋时景象叶雕疏，云散雁飞多饮酒。  

满殿秋风魂梦觉，一轮明月醉醒初。  

悟知万法？成空，晚了三乘唯是有。  

争行礼归三界主，不如亲近释迦尊。  

王孙这日便排谐，置得九宫人浩浩。  

彩女嫔妃皆不要，宰官居士尽相随。  

俱持宝盖出城来，扫洒天街如镜面。  

队队笙歌前后拥，喧喧朱紫两边行。  

祥云幂幂覆楼台，春色轻笼于凤阙。  

陌上柳烟惹甘露，途中花树弄时光。  

女郎万万绕长街，见道礼佛心跃跃。  

愿结良缘于此日，送伊王子到庵园。  

天与地，尽皆明，宝盖庄严实是好。金锦缕成双凤舞，银条结就献花先。错磨寒玉作枝条，雕啄（琢）琉璃为盖顶。雾散便如天织就，云笼一似自然生。  

持行摇动玉环声，波过敲鸣珂珮向。  

这日佛声喧宇宙，当时天乐满乾坤。  

弹指了，又虔恭，变却毗耶极乐国。  

天雨四花呈瑞相，地遥六种佛径知。实是好，玉花新，绮锦绫罗七宝珍。  

海岸香中瞻帝子，慈悲光里见维摩。当时宝积道心生，一切交招是净名。  

眼里不观妖艳色，耳中非听管弦声。  

感（咸）持宝盖辞龙阙，各带（戴）金冠出凤城。塞路王孙俱浩浩，未知皆向那边行。  

人队队，万千垓，为出毗耶礼法台。  

士女满街行窈窕，英雄塞路笑徘徊。  

万家门口祥烟起，千户庭前喜色开。  

拟入会中逢圣主，作何礼拜唱将来。  

经：  

道，宝积等偈曰：目净修广如清莲，心净已度诸禅定。久积净业称无量，道众已寂故稽首。维摩碎金一卷  

灵州龙兴寺讲经沙门匡胤记  

被原宗坚来，尤泥累日，写尽文书。缘是僧家，不欲奉阻。朔方释客□  

### 十七、维摩诘所说经讲经文

前阙经：佛告长者子善德，汝行诣维摩诘问疾。世尊当尔之时，乃告善德长者。才呼名字，鞠躬而俯近华台；仰望如来，入（叉）手而专听处分。  

吾为维摩卧病，我见居士缠痾（？）。思问讯而如渴待浆，希传言而如繻（襦）索扣。吾便从头敕命，从舍利弗等，个个推词（辞）；我遂次第亲室（宣），自弥勒位中，人人谦退。皆言少辩，尽道亏才。征问者各说本因，祗对者咸彰过咎，比差诣彼，？道不任。佛使岂可暂停，衔命须差俊彦。今善德长者，身超五百，名列八千，外虽同于俗流，内已修于菩萨。心源广大，智海无涯。济物而不择富贫，怜悯而靡轻贵贱。高低尽善，上下均平。声闻而个个赞君，菩萨而人人仰德，才名久振，惠解夙扬。诸人之口辩难偕，大众之见机不及。毗耶使命，此时之不委他人；方丈传言，今日之宜凭善德，汝依吾敕，汝禀我言，速便排谐，速须往彼。使人天之敬汝，遣四众之羡君。客能如此前行，便证菩提道果。」  

世尊当日亲室（宣）命，善德虔恭入（叉）手听。吾今差汝入毗耶，事须往彼遵余令。  

汝名高，有德行，堪往毗耶为使命。  

吾今名汝问维摩，事须排比遵余命。抱问才，言低圣，吾对人天三问请。  

事须排比入毗耶，殷勤致问维摩病。  

众谈杨（扬），皆赞咏，会下诸人难比并。  

堪往毗耶作使车，为吾去问维摩病。  

辩如何，明似镜，不执相兮不着性。  

传达如来慰谕言，差君堪问〔维摩病〕。心本真，身又正，状似明珠表里莹。  

禀依吾令且须行，殷勤与问〔维摩病〕。  

对人天，选善定，善德此时去应聘。  

能入毗耶作使車，這迴問卻〔維摩病〕。告善德，雅當才，吾已今朝喜滿懷。  

去入毗耶人盡仰，到於方丈語無乖。好使命，眾難偕，必道慈尊善選差。  

此日會中歌的當，此時筵內讚和諧。千萬去，莫辭推。合是人天法眼開。  

辯似懸河●（偃）不住，言如劈竹抉無推。  

為一切，震春雷，客見維摩與憫哀。  

這日未知承命否，經中道甚沒唱將來。  

經：善德白佛言：「世尊，我不堪任詣彼問疾。」  

善德蒙佛告命，稽首而仰望花臺，鄭重虔心，慇懃合掌，為承宣旨，三白世尊：世尊，世尊，世尊！適蒙慈父發言，何銷（消）如來推獎。懦質而幸居法會，冗瑣而叨侍花臺。處分令入毗耶，敕命遣看居士。便合副尊聖意，其那自愧荒孱，如善德者，學昧雕龍，智虧●（別）馬。對大辯而言難接續，狀層梯搆空闊之雲；問上人而語恨遲●（連？），類短索掬泉之水。魚睛比暗，燕石多瑕，並驪珠而豈敢誇明，對楚玉而虛稱價貴。遣臨方丈，有誤提攜；交問淨名，慮辱指使。不敢不敢，難任難任。況維摩是獨步上人，假作無垢居士。名振於三千界外，智超於百憶（億）世中。惠海無涯，詞山過日，神通廣大，辯口難窮。芥子中藏得彌盧，毛孔中吸納巨浸。言泉浩瀚，似黃河傾出於龍門；聖力威雄，取他方如擎於雀卵。菩薩尚皆辭退，善德不易枝梧，實愧非才，深慚瑣屑。爭敢爭敢，甚難甚難！伏乞聖主哀憐，我今不敢詣彼。善德當聞差選字，告訴牟尼稱不易。  

居士他緣大辯人，我今難作如來使。  

菩薩人，宿出世，金票（粟）如來假顯示。  

將凡鬥聖固非宜，我慚難作如來使。  

世尊名（命），去即是，爭那身中無大智。恐到維摩徵問頻，言乖有辱〔如來使〕。口不慵，性不恕，佐佛弘楊（揚）非是器。若將魚眼鬥驪珠，無光恐辱〔如來使〕。入毗耶，方丈裏，到便維摩詰道理。  

我同寸草擬量天，爭堪去作〔如來使〕。  

上上人，大居士，言似懸河諸不滯。  

泓澄豈敢對量他，我今非是〔如來使〕。奉慈尊，特差使，自愧庸微非大器。  

似將矩（短）索探深泉，我今恐辱〔如來使〕。  

望慈憐，且優庇，小物不堪為大器。  

毗耶奉使實難當，伏望如來別名替。  

善德當時向法臺，擎奉三白告如來。  

魚睛難鬥驪龍寶，燕石徒誇楚王財。莫把澄泉衝大海，休將布教（鼓）儆（驚）春雷。  

毗耶方丈無心去，恐被維摩居士摧。  

啟告了，眾疑猜，善德如今又訴推。  

可畏維摩大菩薩，堪誇居士大英才。  

不敢去，怕難迴，伏望慈悲賜憫哀。  

是日世尊重詰問，說何過處唱將來。經：所以者何？憶念我昔，自於父舍，設大施會，供養一切沙門婆羅門及諸外道貧窮下賤孤獨乞人，期滿七日。  

……  

善德蒙佛再問，遂陳昔日之因；長者欲詣花臺，啟白往時之事。世尊，世尊！我昔曾於父舍，大開供養之門，不論羅漢聖人，兼及外宗乞者。由是遍懸白疏，請命高僧；普示紅箋，告之外道。四城門上，展開三尺之書；諸坊口頭，各放一道之牓。不揀貧窮老弱，不論城外城中，願赴七日之筵，依時各？齊到。遂使廣嚴宅地，大展花（華）筵，幡幀桂而爍日光，高僧至而祥雲覆，莫不亂？（堆）金玉，剩積稜（綾）羅，要者隨意令將，乞者一任般（搬）取。所貴福嚴備足，所希心願周圓。布三種之良田，開七朝之盛會。或有飛空羅漢，擲錫聖僧，或有鐷腹婆羅，戴火外道，各將徒眾，誇逞神通，皆臨長者之筵，盡赴善德之會。更有城中乞士，外處貧兒，老弱者形●尪羸，孤獨者顏容憔悴，或時作隊，或即成群，無目者以杖前行，瘖？（喑啞）者點頭似語。聞有無遮之會，遠近皆來，纔沾長者之恩，聲抱忻懽之意。我即隨情施物，逐意命將，故無？惜之心，只有捨財之念。七朝將滿，一會欲終，於是大聖維摩，為我當時有語。我於父舍開施會，七日未曾心懈怠。  

不揀高低若乞來，故無相？生違礙。  

或沙門，持錫戒，顯現神通來入會。  

供養虔恭滿七朝，不省心中生懈怠。  

或婆羅，希財賄，不問金銀諸寶貝。  

供養虔恭滿七朝，未省心中〔生懈怠〕。  

或孤獨，或老邁，或少年中或後輩。  

我於父舍濟貧人，未省心中〔生懈怠〕。  

出牌牓，無邊（遮）會，不管城中及城外。  

七朝供養向家中，未省心中〔生懈怠〕。  

或幢幡，或傘蓋，要者不論千萬對。  

七朝父舍啟無遮，未省心中〔生懈怠〕。  

要榮花（華），捨資賄，希望如來三三昧。  

七朝父舍啟無遮，未省心中〔生懈怠〕。高與低，普勻配，平等施時無有罪。七朝父舍啟無遮，未省心中〔生懈怠〕。  

或送情，與領解，當面來時我不退。  

七朝父舍啟無遮，未曾心中〔生懈怠〕。  

施眾生，福廣大，飲食衣服隨意受。  

七朝父舍啟無遮，未省心中〔生懈怠〕。七朝供養並無乖，歡喜千迴與萬迴。已滿今生發底願，並無魔難及諸災。  

維摩策杖親來至，問我因何捨外財。  

未審淨名般（盤）詰語，好生分折（析）唱將來。  

經：  

〔時〕維摩結（詰）來入會中，謂我言：長者子！夫大施會不當…………  

於是維摩大士入於善德會中，易長者七日無遮，實即論情不易。施卻多少金玉，俵卻多少綾羅，如斯捨與眾人，實即論情不易。人間最重莫越珠珍，施與沙門，實即論情不易。濟得孤獨老弱，救拔貧困之人，如此捨施之時，實即論情不易。國內人皆談說，城中上下讚揚，為開七日無遮，實即〔論情不易〕。見說人來求化，長者隨意施之，如斯濟物至心，實即〔論情不易〕。要玉尋聲與玉，求金便乃賜金，如此運動之心，實即〔論情不易〕。又聞心無分別，一列供養無偏，如斯平等施為，實即〔論情不易〕。少少之〔□〕猶可，況當許大因緣，七朝人眾餅（駢）闐，實即〔論情不易〕。我向街衢遊翫，里衖巡行，見貧者抱玉擎金，睹老者擔綾背絹，近前詢問，皆言善德家來，如斯濟救眾生，實即論情不易。如斯設無遮大會，論情沒量大因緣。若求來世豐饒，此事不妨好作。善德希佛位，心中捨寶財。  

大開七日會，此事沒人偕。  

帖牓咸知道，沙門？赴來。  

為開七日會，此事〔沒人偕〕。  

時救無圖者，憐貧起？（憫）哀  

從願與錢絹，此事沒人偕。一國人傳說，七朝大會開。諸僧蒙供養，此事沒人偕。  

善德將金施，貧人喜滿懷。  

高低生感愧，此事〔沒人偕〕。  

金玉高如垂（埵），綾羅積似？（堆）。  

有人求與者，此事〔沒人偕〕。  

滿國皆稱讚，傾邦盡得財。  

聲聞難似汝，此事〔沒人偕〕。  

長者心能施，維摩語解推。  

無遮獨自作，有力眾難偕。  

福報因金玉，菩提仗法財。  

不當如汝設，說喻處唱將來。  

經云：〔如〕汝所設，當為法施之會，何用施財施會………  

維摩語善德曰：夫三生種福，富貴為末後之難。汝今如此施為，長者行持錯也。善德，善德！莫將浮賄施為，非是菩薩行藏，此是俗門作底。汝不投於大覺，往詣菴園，精求出離之門，證取菩薩之果。然後嚴持覺路，度接眾生，將三脫為究竟之田，啟四智為堅終之處。長者，長者！切須聽我修行。若能不退指蹤，勝將十劫財施。若有眾生連（遭）苦，常處淪（輪）迴，興心往彼救時，勝得十劫財施。黑暗長燃大矩（火炬），苦海身作舟航，若能如斯施為，勝將千劫財施。六道四生之類，汝須往彼提攜，若能如此施為，勝得十劫財施，見苦交伊得樂，逢貧與說宿因，使生趣向菩提，勝將十劫財施。若值劫中有病，現身交作醫王，眾生病者令安，勝將十劫財施。若見眾生樂聽，巧開攘息之門，交伊離遠修行，這箇名為法施。善德，善德！不須此會為憑，取吾今日之言，交汝速登聖位。釋迦因地，長行法施之門；今登（證）百福之身，德號千花聖主。  

大聖維摩結（詰），當開花種時。  

入於善德舍，方便接根機。  

七日無遮會，人天罄德（盡得）知。  

淨名臨滿日，方便接根機。長者為何會，速須與我披。  

沙門擎玉出，外道易金歸。  

如此行擅施，諸人不易為。  

七朝開大會，實是好因依。  

未委求何福，今須決眾疑。  

如斯開大會，長者錯行持。  

不覓菩提果，為人作道師。  

暗中燃惠燭，救拔向泥黎（犁）。不用將財施，何須作相為。  

七朝開大會，長者錯行持。  

我佛因中日，曾為流水時。  

五千魚欲死，施法為提持。十劫將財施，箏（爭）如一法施。  

施財招後福，聞法獲菩提。苦海為舟楫，三途作道師。  

長持法教化，隨順與提持。  

善德聞斯語，虔恭唱善哉。  

維摩告長者，布施好梯媒。法施希談說，慈悲為剸裁。  

不知何為法，向處品唱將來。  

寫卷  

### 十八、十吉祥講經文〔前闕〕  

文殊師利，此云妙德；正梵語云「曼殊室利」，此云妙吉祥。法王子者，從佛口生，從法化生，佛為法王，人為□□。彼菩薩堪紹聖種，故名法王子。何以名為妙吉祥？此菩薩當生之時，有十種吉祥之事。准文殊吉祥經云云。  

且第一，「光明滿室」者，表菩薩光明內融，身光外照，所以降誕先放光明云云。  

其光滿室，咸如杲日。  

白日難偕，紅燈莫疋（匹）。  

破幽夜之昏情，能曉了於密室。  

其時所見異禎祥，表此閻浮菩薩出。  

且看菩薩縱神光，照燭無私顯覆藏。直如杲日出幽谷，恰似蟾輪入畫堂。  

千道光明遐邇照，幾條明焰色如霜。化緣菩薩出於世，所以名為妙吉祥。  

第二，「甘露垂庭」者，且帝釋宮中始有此珍味。天人飲宴，身心朗然，因誕文殊，霑濡此界。  

天垂甘露滿瓊枝，美味鮮香世所希。  

滴土便能滋稼穡，人？?覺長光輝。  

貞祥所感因王道，瑞應遐霑塊（愧）地祇。  

緣為文殊興出世，虛空降遇不思議。第三，「地勇（湧）七珍」者，表是金輪王，王四天下，既內德圓滿，外感寶莊嚴，將溥施於人，而能濟眾人也。大地同時踴（湧）七珍，剖開伏藏感龍神。  

琉璃花發珊瑚樹，瑪瑙盤中琥珀新。●●（璨爛）黃金欺碧玉，明珠瑩徹照白銀。  

表於菩薩居凡界，七寶相扶轉法輪。  

第四，「倉變金粟」者，滿倉白粟，變作黃金。家僮踴踴而焚香，長幼忻忻而發願。云云。  

忽然金粟自盈倉，滿月辰昏見寶光。萬囤安排多積貯，一家忻賀有餘糧。  

諸人見者咸言差，聞說難思實異常。  

直緣菩薩來斯界，感應名為妙吉祥。第五，「象具六牙」者，其象六牙，七枝柱地，蔟（簇）三冬之霜雪，為千歲之身形。無嗔怒以跳踉，有喜歡而踴躍。香象于時出母胎，身高力大甚奇哉。似筍六牙光錯落，如霜一鼻勢摧（崔）嵬。  

神通為表輪王寶，相貌多饒海客財。  

不緣餘事出於世，為降文殊傳語來。  

第六，「豬誕龍豚」者，豬性下劣，多遊穢惡之中。夢產龍豚，為傍生之異瑞；詮其所表，狀菩薩之神胎。託陰凡間，生於濁世。是以豬表娑婆之穢土，龍胎者，如大聖之降生龍也。布祥雲於霄漢，洒潤澤於乾坤。菩薩道圓，用慈垂於六趣，將喜捨為萬有梯航。所以聖胎將誕，夢啟貞祥，豬產龍豚，其由嘉瑞，可為聖人降世，吉兆先彰，示跡同凡，助佛楊（揚）化。云云。  

十方世界未曾聞，敖豬忽爾誕龍屯（豚）。  

動步至靈行法雨，吟時滿谷起慈雲。  

玉角驪珠光獨耀，紅鱗霜角色雙分。  

貞祥出世緣菩薩，應瑞朝天賀聖君。  

第七，「雞生鳳子」者，將欲誕聖，瑞應群生。吉運感筵，禎祥納慶。遂使神雞入夢，產育鳳雛。嘉瑞既萌，彰文殊俟時而降。賈（檟）雞一鳴而天光洞曉，菩薩下生而大夜朗然。若不累囑延休，焉得鷲峰會上，決慈氏之疑情，毗耶壇中，答淨名之高問。可謂聖人出而聖道遐昌，聖化臨而四〔□〕廣備。盛哉神用，其儀不●（忒），其彰焉…云云。五德之雞產鳳凰，靈禽表瑞法中王。  

毛分五彩雲遐（霞）翠，日（目）鬥雙珠日月光。  

納瑞既能超則后，伏降獨見出明王。菩薩生時有此事，所以名為妙吉祥。  

第八，「馬生騏驎」者，聖母將誕文殊，其祥入夢，睹神驥而卓異，狀龍廄之騰驤。產棄（育）騏驎，彰菩薩降生之嘉兆。馬狀法王之十力，騏驎如四無畏之狻猊。彰積善之徽猶（猷），厥有思矣。十力所謂建立能仁，四無畏乃群耶（邪）弭伏。泊（洎）乎聖哲將欲誕生，神德預彰十夢，莫不澤被四生，恩霑六趣。  

花駿閑廄誕騏驎，畜類雖同異絕倫。  

西國現形人共說，東吳有聖出皆聞。  

禎祥為赴文殊降，瑞應還教賀聖君。  

何事偏生獨角獸，表於大聖獨稱尊。  

第九，「神開伏藏」者，地中之伏藏，排寶具之甚多，表身內之真如，具塵沙之功德。應是下地上古珍珠，知道降生，自然開坼。  

珠珍伏藏數無邊，神鬼隄防豈近前。  

菩薩生時表富貴，須臾寶藏滿庭欄。  

何勞奈重專持送，不假龍神相共般（搬）。  

勇（湧）似流泉無間斷，諸天更獻白銀錢。  

第十，牛生白睪（澤）者，氣??而喘月，行●●（疾疾）以〔追〕風。鬼怪殄除，妖邪迸走。表文殊而出世，名妙吉祥。外道邪魔當時消散。牛王能墾大荒田，苗稼豐饒萬類安。  

白睪（澤）本來天界住，託生牛腹向人間。陰陽五運皆知委，造化三才並？閑。  

妙德降於堪忍界，靈禽瑞獸悉皆歡。  

佛子文殊菩薩，當生之時，有此十般希奇之事，所以名為妙吉祥菩薩。降誕曼殊極難量，共知菩薩不尋常。  

十年倉內看金粟，五色雲中見象王。地勇（湧）珠珍招富貴，天垂甘露滅災殃。  

只緣是事多歡慶，所以名為妙吉祥。  

### 十九、〔佛說觀彌勒菩薩上生兜率天經講經文〕  

上來別解彌勒二字已竟。從此別解菩薩二字。菩薩者，不足梵語，應云菩提薩埵。唐言好略，菩下去提，薩下去埵，故名菩薩。此云覺有情。故疏云：梵云菩提薩埵，此略云菩薩。菩提，覺義，智所求果；菩薩，有情義，悲所度生。依弘誓語，故云菩薩。即是依二利，以立其名。上求菩提是自利，下度有情是利他。何名自利？喻如進士，為見宰相身坐廟堂，日食萬錢，遂苦心為詩作賦。為此，菩薩要證菩提，三十二相，八十種好，永受法樂，不屬生死，遂即修行，勇猛精進。  

擬覓朝廷一品榮，讀書進業莫教停。  

長薺（齋）冷飯充朝夕，縵絹？絁蓋裸形，  

五月吟詩嫌日短，三冬為賦恨天明。  

如斯辛苦無勞倦，必得人間第一名。擬覓身為三界王，精勤勇猛要驅忙。  

四弘誓願專相續，六種波羅莫改張，  

外遇違緣終不退，內修觀行又時長。  

如斯多劫心無倦，必得金軀坐道場。  

上來道理，自利行也。從此利他行者，下度有情者。亦如進士在學堂中，見天下不平之事，遂擬發意平治，條流天下，廣致太平。菩薩亦然。修行之次，見於六道受苦眾生，欲併除地獄，不要畜生，咸使出離。  

進士書堂學業時，天涯有意擬平治，人人長遣如魚水，戶戶咸令識禮儀。  

凡遇善流皆獎賞，但逢惡事不容伊，  

若令四海全無事，進士心中願滿時。  

菩薩修行十地中，善觀三界起愁容，人人總勸修慈定，？？咸令起惠風。  

地獄興心全併當（摒擋），畜生有意總教空，  

若令我等皆成佛，菩薩心中願始終。  

若說慈尊憫念情，尋常六道救眾生，  

長教拋卻娑婆界，咸使親登解脫城。  

若見惡人常引接，忽逢善者遣修行，  

都緣有此慈悲願，所以呼為菩薩名。  

然彌勒實已成佛，今在因中，蓋示跡爾。故下疏云：道圓上果，跡履下因，祈覺運生，假稱菩薩。  

上來解菩薩二字已竟。從此解上生二字者。疏云：上生即往昇，即彌勒菩薩當日之時，於人間般涅盤後，上生兜率也。問：上生來多少時節？答：從此經後十二年。所以知者，下內果經佛答云：「卻後十二年」等至「身紫金色，光明艷赫，如百千日，上至兜率陀天」是也。於是彌勒既辭人世，欲往天宮，乃現神通，便昇空裏。雲生足下，霧擁身邊，風遙（搖）七寶之冠，香惹六銖之服，見月輪之咫尺，睹世界而微忙（茫）。仙樂隱隱以引前，天女依依而後送，一道光明可畏：  

彌勒當時既現通，一彈指傾（頃）便昇空，祥雲似箭橫銀漢，瑞氣如星度月宮。  

仙女千群乘綵霧，龍神萬隊散香風。  

未容本國商量次，便到天邊內院中。  

經云：「其身舍利，如鑄金像，不動不搖。身圓光中，有首楞嚴三昧般若波羅蜜，字義炳然。時諸天人，尋即為起眾寶妙塔，供養舍利。」  

慚愧慈尊戒定身，修心練行出埃塵，堅貞豈算千千劫，不壞何論萬萬春。  

寶塔年多猶尚減，真身歲久色唯新，自從一鎮閻浮界，度劫河沙多少人。  

問：彼時天人，爭解造塔？答：亦是佛曾有教，意要利益未來。末世眾生不信佛法者，忽因塔及見舍利，便發信心，願求佛果，所以造塔，令人禮敬。佛道我滅度後，眾生漸多過咎，  

終朝逐色貪聲，每日追歡戀醉。  

師僧不易勸他，經教大難化誘，直須得見遺形，方解發心信受。  

後代之中有惡流，忽因閑暇寺中遊，舉頭乍見真身塔，迴目還瞻舍利樓。  

或即散花施供養，或時旋遶小低頭。  

佛緣知有如斯福，普勸人天切要修。  

由此天人，尋即為起眾寶妙塔，供養舍利。所造之塔還何如？其塔用黃金作柱，白玉為基，琉璃●（椽）架起七重，瑪瑙枋蔟成八面。摩尼枓栱，琥珀斜梁，瓦斲珊瑚，簾彫玳瑁。真珠羅網，交加聞處處之音聲；寶鐸瓊幡，響亮拂層層之煙靄。梵王稱歎，帝釋觀瞻，竭天上之珍奇，為人間之寶塔，可謂巍巍屹屹侵雲漢，盡眼方能見相輪。  

天人造塔有何難，傾克（頃刻）莊嚴幾萬般，  

百寶合成深可羨，千花間錯更堪觀。  

塵砂賢聖周迴遶，無限龍神左右旋，  

音樂幡花與螺鈸，迎將舍利此中安。  

經云：「時兜率陀天，七寶臺內，摩尼殿上，師子床座，忽然化生。」至「以嚴天冠」等者。說彌勒菩薩，當在內宮，所現形後，甚生端正。莫不眉勻綠柳，目淨青蓮，耳稱垂璫，鼻真截竹。如雪如珂之齒，一口分明；似花似玉之容，兩臉齊美。●（胸）題万字，足蹈千文。十指纖長之網●，雙臂修直而綿覆。白毫照處，一輪之秋月當天；紺髮旋時，數片之春雲在岳。相好巍巍看不盡，十由旬更六由旬。青螺肉髻頂中生，紫磨金容身上現。  

萬種端嚴纔化出，十方世界盡傾搖。  

諸天競泛綵雲來，仙眾爭持花果獻。  

帝釋宮前排隊仗，梵王天上集笙歌。幢幢寶蓋滿靈空，玉鐸金鈴振寰宇。  

四？善神持杵引，十垓鬼將躡雲隨。  

飛砂不用喚風師，降雨豈勞追電母，  

把戟夜叉肥●●，持鏘（鎗）羅剎瘦筋吒。  

龍王迥出鬼神前，師子散隨音樂後，齊到內宮菩薩處，百匝千重禮拜來。  

經云：「其天寶冠有百萬億色，一一色中，有無量〔百千〕化佛。諸化菩薩，以為侍者」等。紺摩尼殿內宮開，彌勒初生坐寶臺，  

頂上光冠光繚繞，身邊瓔絡嚮（響）俳佪。  

祗承天女千千隊，侍從天男萬萬垓，  

應是他方佛盡喜，各將菩薩相看來。  

經：「與諸天子，各坐花座，晝夜六時，恒說不退轉地法輪之行。」  

若說內宮天子，？？盡皆堅志，  

朝朝樂聽深經，日日忻聞妙理。  

既解如說修行，又不思唯世事，  

從此彌勒慈尊，旦夕為傳法義。彌勒天宮好願生，花間經得六時聽，  

免如此世為人苦，暫入寺來心不寧。經云：「如是處兜率陀天，」乃至「五十六億萬歲」等者。  

若說天男天女，壽量大難算數，  

全勝往日麻仙，也越當時彭祖。  

人人咸盡天年，？？延經劫數，  

朝朝長處花臺，日日不離寶樹。  

天人？？壽難思，長鎮花臺沒歇時。  

王母全成小女子，老君渾是阿孩兒。又無疲倦妨聞法，只是歡忻遶本師。  

蓋為曾持不煞戒，今朝果報得如斯。  

上來解上生二字已竟，從此解兜率者。具足梵語應云兜率陀，或云睹史多，唐言知足。知欲樂足。故疏云：「兜率，此云知足。」問：何以此天偏於五欲境而知足？答：內宮天男天女，先為人時，曾持佛戒，互相觀察，知非究竟，遂厭欲也。且辯天男觀女生厭。誰家麗質好姿容？南國西施貌不及，  

拽紫拖緋當二八，雲鬟鳳髻勝三千。  

綠窗絃上撥伊州，紅錦筵中歌越調，  

皓齒似開花競笑，翠娥纔轉柳爭春。心貞不共楚王言，眉淡每教張敞畫，  

端正豈能長占得，逡巡又被歲年侵。  

魚釵強插數行絲，鸞鏡動拋多少劫，  

方嚮（響）罷敲長恨曲，琵琶休撥想夫憐。  

漸成衰朽漸尪羸，忘卻向前歌舞處。  

次第只應如此也，爭似修行得久長。  

次辯天女當在人間，觀其男子而生厭離云：  

堂堂好？丈夫兒，頭面身才皆稱斷，  

二十三十并四十，英雄總擬占春光。  

京羅●裏合今（衾）時，麗句高吟拋古調，  

詩賦卻嫌劉禹錫，令章爭笑李稍雲。  

一場人我壯胸襟，一個無常專伺候，  

五十六十兼七十，骨枯皮皺更何為？  

眼中冷淚耳中聾，口裏強誇心裏劣。  

富貴兒孫爭奉侍，貧窮朝夕自營謀。千辛萬苦為誰人，十短九長緣甚事？  

泉下不怜多伎倆，松間終是作塵埃。  

以此思量這丈夫，何必將心生愛戀，  

不如斷欲修行去，願見天宮補處尊。  

既得此願，便得升天。故經云「於蓮花上，結加（跏）趺坐。」  

得生兜率大奇哉，傾剋（頃刻）香蓮葉自開，  

幡蓋影中聞磬鈸，香花雲裏見樓臺。  

此時喜悅應難似，這日容儀不可倍（陪），  

便是舊諸天子見，一齊讚歎近前來。  

以此今日，並得生天。承前所修，於欲不染。相見猶如兄弟姊妹無異也。  

此時天上解修行，蓋為從前習性成，  

男見女時如見妹，女逢男處似逢兄，  

免於花下生他意，唯向雲間暢道情，  

欲樂既能無所染，自然知足得其名。  

上來別解兜率二字已竟。從此別解天之一字者。疏云：自在、光潔、神用名天，即有三義也。且第一自在義名天者，蓋為天人凡所施為，皆得自在也。且無庫藏，又沒庖廚，厭棄綺羅衣裳，常喫蘇陀品味，行處五雲從後，坐時七寶隨身，不曾一日憂煎，只是長時快樂。  

可中修善到諸天，居處生涯一切全，  

要飯未曾燒火燭，須衣何省用金錢。  

花開花合分朝暮，龍起龍眠辯（辨）歲年。忽若共君生那裏，尋常自在免憂煎。  

第二光潔名天者，諸天人等各有身光，以相照耀。  

### 二十、〔？常經講經文〕  

西方好，●（卒）難論，實是●（奢）花不省聞，  

忽爾這ㄌ（身）生那裏，千年萬歲沒沉輪（淪）。  

濁世溺，不須論，八若（苦）三災豈忍聞，  

好行未曾行一點，不依公道望千春。刀山耀日，劍樹凌雲，  

何曾安樂，業火燒身。  

動說十劫五劫，不曾快活逡巡，爭如淨土，●為鄰。  

閑向八德池中弄水，悶來七重樹下遊春。  

或豋？（寶）殿，或禮經文。  

或驅孔雀，或臂加陵，  

或來昇瑞採（彩），或去入祥雲。  

或即晨登寶殿，或時夜禮慈尊。  

鎮聞妙法，常歷耳根，  

到彼永超生死，因玆漸得●（佛）身。  

日晚且須歸去，阿婆屋裏乾嗔，且人生一世，喻若漂蓬，貴賤雖殊，？常一蓋。上至帝主，下及庶民，富貴即有高低，？常且還一種。故？常經云：上生非想處云云上三皇，下四皓，潘岳美容彭祖少，  

●（將）為紅顏一世中，也遭白髮驅摧老。  

文宣王，五常教，誇騁文章詞麗操（藻），  

將為他家得久長，也遭〔白髮驅摧老〕。  

說西施，怛（妲）己貌，在日紅顏誇窈窕，  

只留名字在人間，也遭〔白髮驅摧老〕。  

或是僧，或是道，清淨蓮臺持釋教，  

將為？常免得身，也遭〔白髮驅摧老〕。  

或經營，或工巧，鬥樣尖新呈妙好，假饒富貴似石崇，也遭〔白髮驅摧老〕。  

持齋戒，真要妙，聽取經文大●（乘）教，  

休於濁世醉昏昏，須臾便是？常到。  

上來教化總須聽，思量卻是於身好，  

莫著癡心樂色身，須臾便是？常到。  

大丈夫，自斟酌，何事驅驅為十惡，  

七十人年猶自希，何須更作千年約。強聞經，相取語，幻化之身無正主，  

假饒貪戀色兼身，限來卻被？常取。  

金輪王，四州主，統領万方養黎庶，  

國王富貴沒人過，限來也〔被？常取〕。  

樹提伽，石崇富，世代傳名至今古，  

思量榮貴暫時間，限來也〔被？常取〕。說恆娥，談落（洛）浦，美貌人間難比喻，  

端嚴將為百千年，限來也〔被？常取〕。  

大丈夫，實●（風）措，欲行弄影勒（勤）迴顧，少年休更騁婁羅，限來也〔被？常取〕。  

或是僧，伽藍住，古貌慢慢如龍虎，清霄寺宇好安身，限來也〔被？常取〕。  

或入道，求仙侶，燒練長生爐裏煮，  

饒君多有駐顏方，限來也〔被？常取〕。  

不論貴賤與高低，揀甚僧尼及道侶，  

除卻牟尼一個人，餘殘總被？常取。  

講多時，言有據，日色偏斜留不住，  

高聲念佛且須歸，只向階前領偈去。  

不修行，悟經義，逐色耽聲迷與醉，人生一世瞥然間，不修實是愚癡意。  

或貧窮，或富貴，第一身心行自利，  

？常忽到一生休，不修〔實是愚癡意〕。有錢財，不布施，更擬貪監（婪）於自己，  

忽然擘手向兩邊頭，不修〔實是愚癡意〕。  

大蒙頭，分明利，五妄（妾）三妻心裏喜，前呈（程）一一自家●（耽），不修〔實是愚癡意〕。兄弟居，男幼稚，莫便分張非與是，  

同泡（胞）共乳長為人，不修〔實是愚癡意〕。不修行，求出離，百歲人生如夢●（寐），  

波吒一一自家當，不修〔實是愚癡意〕。  

世間情，終不恥，託手心頭懃比試，忽然失腳落三塗，不修〔實是愚癡意〕。  

尚（上）來勸化總須聽，各各自家須使意，到家各自省差殊，相勸直論好底事。說多時，日色被，珍重門徒從座起，  

明日依時早聽來，念佛階前領取偈。  

人生一世，●（瞥）爾之間，如石火電光，非能久住。奉勸門徒，速求出利。  

勸門徒，修福●（善），休愛春光堪賞玩，  

思量能得幾多時，必竟於身為大患。  

眷屬多，誰相管，前路自家●（嘗）苦難，閑來託手自思量，也是與（於）〔身為大患〕。●（戀）西施，暮（慕）月面，多傾美容生敬善，  

●心淨意試思量，也是與〔身為大患〕。  

煞豬羊，羞玉饌，屈命親情恣歡宴，烹炮宰煞自家嘗，也是與〔身為大患〕。  

懈慢心，難誘勸，揀點師僧論貴賤，  

〔□〕凡道聖有偏坡，也是與〔身為大患〕。  

生死心，誇修善，口轉經時心不轉，  

佛言如此闡提人，也是與〔身為大患〕。  

釋迦師，巧方便，演說蓮花經七卷，  

千方萬便化眾生，意惡總交登彼岸。便慇懃，能精練，虔懇身心頻發願，  

不唯空見阿彌陀，定往天宮兜率院。  

更擬說，日西垂，坐下門徒各要歸，  

忽然逢著故醋擔，五十茄子兩旁箕。  

我輩門徒，善男善女，生在娑婆五濁惡世，唯耽生死，不悟？常。四相遷，小四相，說五粘喻。天晴開，喻辦（辯）議。  

恰似人生一世，貪愛色聲無異，●邊白髮到來，何處將身迴避。  

耳聾眼闇腰疼，猶自憂家憂計，  

四支（肢）沈重難行，形貌汪尪●（憔〕悴。死王忽爾到來，前路有何次第，  

閻王問你之時，著甚言詞祗備。莫推男女成行，准望他家修●，  

直饒每日設齋，爭似自家親〔祗〕備。  

囑兒孫，行孝義，禮念六時金殿裏，  

直饒依語便如斯，不如在世〔親祗備〕。  

更遺言，相委記，畫取閻王禎子跪，  

饒君跪得一千雙，不如在世〔親祗備〕。  

勸門徒，修福利，一一祗丞來世事，  

免於沒後囑兒孫，聞健自家〔親祗備〕。念觀音，求勢至，極樂門開隨取意，  

一彈指頃到西方，大聖彌陀見歡喜。  

更聞經，兼受記，必定當來值慈氏，  

永拋濁世苦娑婆，不向三塗受沈墜。  

更擬說，日西止，道理多般深奧義，  

明朝早到與君談，且向階前領取偈。  

五千經卷佛標錄，要悟人生時急速。  

百歲何殊石火光，一生大似●（風）中燭。  

既覺知，須打●（撲），休更頭頭起貪欲，  

直墮黃金北斗齊，心中也是無厭足。  

壘珠珍，？白玉，滿庫綾羅有千束，  

有人更與送將來，心中〔也是無厭足〕。  

買莊田，修舍屋，賣盡人家好林木，  

直饒滿國是生涯，心中〔也是無厭足〕。  

溢倉圌，收麥粟，萬石千車冬收畜（蓄），  

諸人種蒔總將來，也是心中〔無厭足〕。  

剩穿坑，盡搆束，開得眼來行諂曲，  

總交你似石崇家，心中〔也是無厭足〕。  

怕日斜，恨時促，只為家中多骨肉，交你騎馬著綾羅，心中〔也是無厭足〕。  

怕見人，擬求屬，●（皺）卻兩眉難敲觸，  

無事徒煩發善心，有災淨處求師卜。  

空中總是善龍神，天上比？惡星宿，  

當情道著莫生嫌，辟病說時徒戒助。  

數數頻將業剪除，時時好把心調伏，  

敬師僧，愍孤獨，卻可捥逃穿地獄，  

饒你兒孫列滿行，去時只解空啼哭。  

若要欲得眼親逢，學取經文便合同，  

海水毛吞渾不異，須彌界（芥）納事相容。  

若能改換申勘處，依舊身心總不中，  

日晚念佛皈舍去，事須傳語親屬記。  

滿閻浮提界虛皆偽，無問富饒貧與貴，富者貪心日日生，貧人忘（妄）念朝朝起。  

得富饒，沒慚愧，來世卻貧怨天地，  

是個經中總有言，不論貧富皆沈墜。  

鑊湯誰管足才能，爐炭不憑君意氣，  

白玉生前為得人，黃金死了難相閉。  

往（枉）施為，沒計避，一點點怨家相逢值，  

所以如來勸世人，不如聞健日先祗備。  

望兒孫，囑鬼神，把閻王？（●）子千迴跪，直饒你跪得一千雙，不如聞健親祗備。  

望兒孫，剩燒●（紙），相共冥間出道理，  

賊過後張弓虛費工，也不如〔聞健先祗備〕。  

望兒孫，行孝義，保塞我一生錯使意，  

饒你保塞總？騫，也不如〔聞健先祗備〕。  

望兒孫，行捨施，鑄像寫經痛相為，  

饒你鑄得一千軀，也不如〔聞健先祗備〕。  

生前身作七分收，死後為之得一分，  

只那施為一分時，時時往往虛拋契。  

貪為身，貪為己，垂憶二親遭拷捶，莫道思量救拔門，眼裏參差兼沒淚。  

盡推日月間人情，皆道世塗難辦致，  

大欲將錢為二親，且緣欠闕如何是。  

可昔心，錯鈍擬，在後兒孫不勘（堪）矣。  

聞身強健早修行，不如自…………。  

自作得，自家收，旋把災殃旋旋抽，  

須自鈍丞方免難，望他著力沒因由。  

奉勸門徒行行真，直須前路覓不身，  

破除罪垢休粘（沾）惹，辟牒還須見地頭。  

設使這身歸大夜，是伊不作也？憂，  

必生兜率更何擬（疑），便向閻浮永別離。  

身具光明餐玉饌，心？苦惱卦天衣，  

眼前只是逢賢聖，口裏徒●（煩）道是非，  

日晚念佛歸舍去，莫交老…………。  

休誇似玉如花貌，年去年來數便老，  

須知浮世片時間，莫作久長千歲調。  

劈星言，劈星道，劈面道時合醒噪，頭上緣何白髮多，只這？是？常拋暗號。  

經營克可生機捁，分定不由人計料，  

富貴須知宿種來，如今必定難迴拗。  

莫逞聰明誇計校，計校得成身已老，  

更捻眼暗答身邊，只這〔？是？常拋暗號〕。  

只趁事持誇窈窕，鬥艷爭輝呈面峭（俏），  

酒肉茶粧（莊）盡恣情，見說講開卻失笑。  

劫時光，且覓好，阿誰聽你閑經教，看看面皺尚覓強良，由不悟〔？常拋暗號〕。  

休趁閑行兼不紹，不紹交君沈惡道，  

如今盡狂亂施為，●（冥）司業鏡分明照。那磨時，？拗校，一任磨磨兼碓●（搗），況今情序頓昏沈，由不悟〔？常拋暗號〕。  

人生百歲尋常道，阿那？七十身不●（妖），  

纔亡三日早安排，送向荒郊看古道。  

送迴來，男女鬧，為分財物不停懷愕（懊）惱，  

看看此事到頭來，由不悟？〔常拋暗號〕。火宅驅牽長煎炒，千頭万序何時了，恰到病來臥在床，一？支●（抵）前程道。  

心恛惶，生熱惱，冤恨健時不預造，  

轉動艱難聲喚頻，由不悟？〔常拋暗號〕。  

為人卻要心明了，莫學掠虛多帝了，只磨貪婪沒盡期，也須支准前程道。莫姿懷，盡亂造，病來不怕君年少，  

直不病時耆年也耳聾，由不悟？〔常拋暗號〕。  

如今世上多顛到（倒），莫便准承他幼小，  

他緣壽命各差殊，影向於身先自夭。  

卻孤窮，無倚槁（靠），終日冤嗟懷懊惱，  

更添腰曲在身邊，猶不悟？常〔拋暗號〕。  

非干於事休纏擾，纏擾於身心不好，  

鎮長煩惱相拘牽，陷墮這身失計料。  

或披枷，受鞭考（拷），淚似流星誰處告，這般災難不由天，禍本？門人自召。從今後，休惹鬧，有高聲處身莫到，  

教君一世沒災迍，行處自然人道好。  

富貴奢●（華）未是好，財多害己招煩惱，  

影嚮（響）因茲墮卻身，只為貪求心不了。  

遇干戈，披（被）鞭拷，地下深藏與他道，  

一一君親眼見來，由〔不悟？常拋暗號〕。見他榮貴休生惱，富貴貧窮由宿造，  

但知穩自用身心，衣食自然長恰好。  

慢佛僧，輕神道，爭使這身人愛樂，  

直須折得形骸鬼不如，由〔不悟？常拋暗號〕。  

十般道理與君宣，側耳摩心淨莫喧，  

總是門徒身上事，速須打撲鎖心猿。  

莫依前不肯拋貪愛，的沒淪（輪）迴去不還，  

儻若今朝相取語，西方必見禮金仙。  

生到蓮花佛國●（裏），快樂逍遙難可比，  

水流風動悟？生，鈴嚮樹搖聞四諦。  

迦陵形，孔雀頸，盡是你彌陀佛化起，  

不似閻浮禽鳥聲，聲聲盡道真空理。  

韻清玲，聲琦●，聽著令人皆出離，  

全勝娑婆五濁中，四想遷移？定止。  

早求生，速拋此，莫厭聞經頻些子，須知聽法是津糧（梁），若缺津糧爭到彼，勸即此日申間勸，且乞時時過講院。  

莫辭暖熱成持，各望開些方便，還道講來數朝，施利若？大●（段），  

念佛各自歸家，明日卻來相伴。  

（原文至此完）  

### 廿一、〔父母恩重經講經文〕（一）  

經：佛告阿難，我觀眾生，雖沾人品，心行愚懞，不思耶娘，有大恩德，不生恭敬，？有人（仁）慈。  

此唱經文，是世尊呵責也。前來父母有十種恩德，皆父母之養育，是二親之劬勞。云云  

世尊道：阿難，我觀娑婆世界一切眾生，雖具人相，不知耶娘有大恩德，不生酬答，不解報恩。命終必墮三塗，永劫不逢出離。  

傷嗟世上人男女，成長了不能返思慮；  

未省修治孝順心，空將習學？憑據。  

縱愚癡，多●（抵）拒，父母誡嗔●（撲）匙箸；  

只管於家弄性●（靈），爭知門外傳聲譽。  

熱時太熱為恩怜，寒即盡寒為臺舉；兒喜渾家始得安，兒嗔一舍無情緒。  

盡驅馳，受煎煮，豈解酌量些子許，容易拋離不肯皈（歸），等閑棄背他鄉土。  

不曾結識好知聞，空是剜剕惡伴侶；  

家內長慊父母言，外頭卻信他人語。大愚癡，不覺悟，恣縱身心起辜負；  

佛道如斯五逆人，莫覓託生好去處。  

重重地獄有何因，只為閻浮五逆人；莫問歲寒煎煮罪，不論年月擣磨身。自知？理從搥斷，伏請哀兢（矜）任苦辛；縱●卻來人世內，從生至老是寒貧。佛言：阿難，若行五逆之人，命終必墮惡道。縱生人世，疾病貧窮，凡是所為，不得稱遂。此者皆因云——若欲得來生生相周圓，有財多福，有衣有食，須於今生，行其孝養云云  

若徒感果周圓相，多福多財多義讓；  

舉措長交遇吉祥，施為不遣逢災障。入為侯，出為將，土地保持人敬仰；  

別處門中可惜心，捷徑？過行孝養。  

若於父母解周旋，土地神龍盡喜歡；  

災障年年？一點，吉祥日日有多般。  

行藏逐意皆能遂，出入隨心到處安；  

設使命終皈大夜，三途還是不相●。佛言：阿難，為人若解行孝，見世得人敬奉，命終又不入三途。大凡世上不孝人，多在家費父母心神，出入又不依時節。致使父心愁戚，母意憂惶，終日倚門，空垂血淚云云。「書云：積穀防饑，養子備老。」縱年成長，識會東西，拋卻耶娘，向南向北。男女雖然不孝，父母未省憎慊。如斯恩念最多，爭忍拋離出外。父母在，勸君莫向他鄉住。  

世人不孝堪傷嘆，於父娘邊起輕慢；  

不念懷耽煞苦辛，豈知乳哺多疲惓。  

恣為非，隨惡伴，輕罵尊親毀良善；  

佛道如斯一類人，生生大不易見如來面。  

佛言濁世一般人，恣意為非不可論；縱見惡人心裏喜，亦逢善者卻生嗔。  

親情勸著何曾聽，父母教招似不聞；  

仕宦經營全不肯，長時閑散恣因循。  

父母終朝只是憂，見兒愛伴惡時流；貪歡逐樂？時歇，打論樗蒲更不休。  

日日倚門垂血淚，朝朝煩惱向心頭；佛言此輩非人子，死入三途堪嘆愁。  

始從懷妊至●（嬰）孩，長得身軀六尺才；  

棄德背恩行不孝，貪聲逐色縱心懷。  

三年浮（乳）哺誠堪嘆，十月懷耽足可哀；  

不念二親恩養力，辜僥棄背也唱將來。  

經云：棄德背恩。  

此唱經文，是我佛世尊述五逆眾生，棄背恩德也。不孝父母，走在他鄉，拋棄尊親，不皈於舍。命終惡道，受大苦辛。只為前生不孝父母。△——經說：過去世中，有一罪人，頂上長被熱鐵輪旋遶。問目連言，△——只為前生不孝父母，  

出來形狀堪驚恐，見者皆言業障重；熱鐵輪於頂上旋，不論時節常疼痛。  

未審緣何受此殃，盡因前世親修種；為伯叔處？心起敬崇，二親邊不省生虔奉。佛言此鬼業難論，頭上長旋熱鐵輪；日日每遭諸苦惱，朝朝不歇受艱辛。皆因不孝於慈父，盡為辜僥向母親；  

普勸今朝聞法者，速須孝順莫因循。  

且如侍奉父母，怜念弟兄，見必喜懽，逢之賞嘆。二時問訊，晝夜恭承，扇枕溫床，須知時節。此即是真孝子。若是必生不孝，拋棄父娘，在外經年，？心皈舍，此即非是孝子也。更有父母約束，都不信言，應對高聲，所作違背。甘辛美味，妻子長●，苦澀飲食，與父喫者。此孝子非也。書云曾參云——佛交濁世男兼女，成長了直須孝父母；  

暮省朝參莫但（憚）勞，溫床枕扇？辭苦。  

莫遣耶娘怨恨生，承旨候顏交得所；  

不但人皆讚嘆君，兼交賢聖垂加護。  

恭承侍養返心安，孝順名應世上傳；  

書內曾參人盡說，經中羅卜廣弘宣。  

皆慚乳哺多恩德，盡感懷耽足？怜；佛道若能行孝養，見生來世沒迍邅。  

不孝人，難說喻，返倒二親非母魯；  

家內諍喧拗父娘，門前相罵牽宗祖。  

●（纔）擬交招便氣築天，試佯約束懷嗔怒；  

佛道如斯五逆人，命終大不易拋辛苦。  

佛言五逆惡眾生，業報當來實不輕；  

於六道中來又去，向三途內死還生。直緣不感懷耽德，蓋為全無養育情；  

所以向三途惡道裏，長時受苦不休停。  

堪愍念，又堪哀，望卻深恩大苦栽（哉）；  

禽獸上由（尚猶）行孝義，為人爭合縱心懷。  

三年乳哺由（猶）為可，十月懷●苦莫裁；  

佛向經中親自說，道如何擎重擔也唱將來。  

經云：阿娘懷子，十月之中，起座不安，如擎重擔，飲食不下，如長病人。  

此唱經文，是世尊重明懷任（妊）艱難也。前來十恩中第一懷●守護恩。准花嚴經說，我等身攬父母赤白二物，成此身形。此有五色，初生羯邏藍△——三十八七日方知我等於母腹內，受多少苦辛。阿娘形貌汪羸。△——  

十月懷●諸弟子，萬苦千辛逐日是；  

起坐朝朝體似山，施為日日心如醉。  

鳳釵鸞鏡不曾捻，玉貌花容轉枯悴；  

念佛求神即有心，看花逐樂都？意。  

十月懷●弟子身，如擎重擔苦難論；  

翠眉桃臉潛消瘦，玉貌花容頓改春。  

雲髻不梳經累月，鏡臺一任有埃塵；  

緣貪保借（惜）懷中子，長皺雙眉有淚痕。  

行嘆恨，坐悲愁，懷●十月●（抵）千秋；  

心中不醉長如醉，意內？憂恰似憂。  

聞語●時旡意聽，見歌懽處不臺頭；  

專希母子身安樂，念佛焚香百種求。  

慈母自從懷任（妊），憂惱千般，或坐或行，如擎重擔。所喫飲食，滋味都？。只憂身命片時，阿那裏有心語話。  

思量慈母生身日，苦惱千般難可述；  

淚落都緣惜此身，愁生只為憂形質。  

忽然是孝順女兼男，一旦生來極峻疾；  

若是冤家託蔭來，阿娘身命逡巡失。  

如此思量，一場苦事，萬劫千生，酬填不異（易）。  

只須受戒聞經，此外難申孝義。  

今日座中人，分明須總記。  

思量慈母養君時，萬苦千辛總不辭；消瘦容顏為醜差，改張花?（貌）作汪羸。  

●（低）頭不語長如病，●（抵）頰？言恰似癡；  

日夜專憂分娩苦，等閑惆悵淚雙垂。  

懷●十月事堪哀，苦惱千般不可裁；  

念佛求神希救護，焚香發願乞？災。  

專憂煞鬼相追捉，怕被？常一念催；  

經說母親臨產月，受沒量多苦惱也唱將來。  

經：月滿生時，受諸痛苦，須臾好惡，只怒？常，如煞豬羊，血流洒地。  

此唱經文，明產相貌也。●（孩）子未降，母憂性命逡巡；及至生來，血流洒地。渾家大小，各自忙然，只怕身命參差，急手看其好惡。經月滿生時，受諸痛苦至徹。  

月滿初生下，慈母懷驚怕，  

只恐命無常，赤血滂遝洒。  

苦惱莫能言，是事都來罷，保借（惜）若違和，便是身乖差。  

生時百骨自開張，諕得渾家手腳忙；  

未降孩兒慈母怕，及乎生了似屠羊。  

千憂万慮由（猶）堪忍，十月三年苦更長；  

既得這身成長了，大須孝順阿●（耶）娘。  

所以書云：曾子曰：「百行之先，？以加於孝矣。夫孝者，是天之經地之義。孝感於天地也，通於神明。孝至於天，則風雨順序；孝至於地，則百穀成熟；孝至於人，則重譯來貢；孝至於神，則冥靈祐助。」又太公家教「孝子事親，晨省暮省，知飢知渴，知暖知寒。憂則共戚，樂即同歡。父母有病，甘美不餐。食？求飽，居？求安，聞樂不樂，見戲不看。不修身體，不整衣冠，待至疾愈，整亦不難。」又經云：「天地世界之大者，不過父母之恩。」經書之內，皆說父母之恩，奉勸門徒，大須行孝。  

經書各有多般理，皆勸門徒行孝義；  

只怕因循不報恩，故於經上明宣示。  

勸門徒，諸弟子，暮省朝參勤奉侍；  

永永交君播好名，長長不見逢災累。思想身生十月閒，五般色相互推遷；  

細觀不但堪愁嘆，款話須知苦百般。  

草上落時風觸體，尖聲號叫不能言；  

血流洒地如屠宰，母命逡巡喪百年。  

既今成長為人子，凡事掙摐十相全；  

相勸事須行孝順，莫將恩德看為閑。  

慈母德，實堪哀，十月三年受苦災；  

冒熱衝寒勞氣力，迴乾就濕費心懷。  

憂怜不啻千千度，養育寧論萬萬迴；既有●多恩德事，爭合孤負也唱將來。  

經：受如是苦，生我此身，咽苦吐咁，抱持養育。洗濯不淨，？憚劬勞。忍熱受寒，不辭辛苦。乾處兒臥，濕處母眠。三年之中，飲母白血。  

此唱經文，分之為二。初解辛勤保護，次釋迴乾就濕。兩段不同，且是第一辛苦保護。經道如是辛苦，生我此身。至不辭辛苦。此是世尊告阿難道。娑婆濁世，一切眾生，皆因父母所生，咽苦吐甘，專心保護，抱持養育，不離懷中。洗濁（濯）之時，豈辭寒熱。若是家翁在上，伯叔性難。晝夜不憚劬勞，旦夕常懷憂懼。衝寒受熱，蓋是尋常，臺●（舉）女男，不辭辛苦。顏容●●（憔悴），形貌汪羸。爭忍長成，不生酬答。△若是嚴天月，苦惱難申說。手冷徹心酸，十指從頭烈（裂）。  

一伴餵孩兒，伏仕（事）又依時節。伯叔及翁婆，由（猶）更嫌癡拙。  

往往淚如婆，時時心似割。  

？處說心誠，苦惱如何徹。  

只為小嬰孩，洗濁（濯）？時節。  

更深上（尚）未眠，顛墜身羸劣。  

就中苦是阿娘身，臺舉孩兒豈但頻；  

洗浣寧辭寒與熱，抱持不惓苦兼辛。  

時時愛被翁婆怪，往往頻遭伯叔嗔；  

只為這嬰孩相繫絆，致令日夜費心神。  

所以經云，受如是苦，咽苦吐甘，抱持養育云云至不辭辛苦。上說第一辛懃保護也。第二，迴乾就濕者。經道乾處兒臥，濕處母眠，三年之中，飲母白血。若是九夏洗浣，稍似不難，最是三冬，異常辛苦。有人使喚，由（猶）可辛懃，若是？人，皆須自去。堂前翁婆伯叔，日日祗承。懷抱吱騃小孩兒，又朝朝臺●（舉），一頭洗濁（濯）穢污，一伴又餵飼女男。濕處母眠，乾處兒臥。十月之內，受？限難辛；三年之中，飲沒量多血乳。致使娘娘形貌，日日汪羸；慈母顏容，朝朝瘦悴。  

迴乾就濕為常事，三載辛勤情不已；辛苦朝朝有淚垂，煎熬夜夜無眠睡。貌汪羸，形瘦悴，鸞鏡鳳釵皆厭棄；往往人前恰似癡，時時座內由（猶）如醉。  

只為長時，驅馳辛苦，  

形貌精神，都來失緒。  

一頭承仕翁婆，一伴又剸縛男女。  

日夜不曾閑，往往啼如雨。  

迴乾就濕最艱難，終日？？（驅驅）更不閑；  

洗浣豈論朝與暮，？？（驅驅）何憚熱兼寒。  

每將乾暖交兒臥，濕處尋常母自眠；  

三載長來長若此，不報深恩爭得安。  

所以經云，乾處兒臥，濕處母眠。三年之中，飲母白血。孩子始從生下，直至三年，飲母●（胸）前白乳。漸漸離於懷抱，身作童兒，轉繫母心百般憂念。臨河傍井，常憂漂溺之虞；棄狗捻刀，每慮嚙傷之苦。云——  

孩兒漸長成童子，慈母憂心不捨離；  

近火專憂紅焰燒，臨河恐墜清波死。  

捉蝴蝶，趁猧子，弄土擁泥向街裏；蓋為嬌癡正是時，直緣騃小方如此。  

漸離懷抱作嬰孩，葡蔔（匍匐）初行傍砌階；  

語似嬌鸚初囀舌，笑如春樹野花開。  

渾家愛惜心無足，眷屬嬌怜意莫裁；  

門外忽聞啼哭也，慈母奔波早到來。  

嬰孩漸長作童兒，兩頰桃花色整輝；  

五五相隨騎竹馬，三三結伴趁猧兒。貪逐胡（蝴）蝶拋家遠，為釣青苔忘卻歸；  

慈母引頭千度覓，心心只怕被人欺。  

故知慈母惜嬰孩，怜念交招役意懷；  

日月遷移年漸長，仕農工巧各躋排。  

一頭訓誨交仁義，一伴求婚囑咋（作）媒；  

佛向經中說著裏，依文便請唱將來。  

經：嬰孩童子，乃至盛年，獎教禮議（儀），婚嫁宦學。為求財產，攜荷艱辛，勤苦至終，不言恩德。  

此唱經文，分之為二。初明成長教示，後說母不說恩。成長教示中又分為二，初明獎教禮儀，後說婚嫁宦學。成長教示。經道嬰孩童子，乃至盛年，獎教禮儀。人家男女，從小至大，須交禮儀。是男即七歲十歲以來，便交入學。經明宜入學，冑子須努力。論語云：耕也，餧在其中矣。學也云——。曲禮云：君子如欲化民成俗，其必由乎矣。又書云：玉不琢云——，功高由至云——，有好男女有弱男女人家女亦復如是。云——女男漸長成人子，一一父娘親訓示；臺舉還徒（圖）立得身，招交只要修仁義。囑仙（先）生，交文字，孝養禮儀須具備；  

未待教招一二年，等閑讀盡諸書史。  

高低盡道好兒郎，遠近皆言骨氣異；  

成長了身為大丈夫，風流儒雅真公子。  

堂堂六尺丈夫身，雪色衣裳稱舉人；  

霄漢會當承雨露，高科登第出風塵。多應不久逢新喜，何異成龍脫故鱗；  

酒熟花開三月裏，但知排打曲江春。  

上來說獎教禮儀也。所以經云，嬰孩童子，乃至盛年，獎教禮儀。何名婚嫁宦學？婚姻又別，宦學又別，宦為士宦，學為學業。△——今言婚姻者。書云：男既壯而有室，女初笄年而從人。男既長成，須求婚處云——若是好男女。△——有一類人家兒子，不行孝養，不會禮儀，△——縱婚姻時，△——有一類門徒弟子，為人去就乖疏，不修仁義五常，不管溫良恭儉。  

抄手有時望卻，萬福故是隔生；  

齋場上謝座早從，弔孝有時失笑。  

阿娘幾度與君婚說著人皆不欲聞；  

纔始安排交仕宦，等閑早被使頭嗔。  

不然與本教經紀，媿在徒（圖）兒立得身；  

產業莊園折損盡，●（慵）嚵惡紹豈成人。  

上來說男既成長，須為婚姻了。從此女從幻（幼）小交示成長了，須囑娉（聘）他門。  

為女身，更不異，最先須且交（教）針指；  

呈線呈針鬥意長，對鴉對鳳誇心智。  

學音聲，屈博士，弄缽調絃渾舍喜；  

長大了擇時娉與人，六親九族皆歡美。天生惠性異常人，疑是巫山降段雲；  

鬢似寒蟬雙展翼，面如蟾月滿秋輪。  

眉懸●（柳）葉和煙翠，臉奪桃花帶雨新；  

娉與他門榮九族，一場喜慶卒難論。  

若是為人智惠微，從初至大異常癡；  

逢人未省知良善，共語何曾識禮儀。刺繡裁縫？意學，調脂弄麵不曾為；自家縫綻由（猶）嫌拙，阿那個門蘭肯素伊。慈母意，總恩怜，護惜都來一例看；  

是女纏盤求囑娉，是男婚娶致歌懽。男須文墨兼仁義，女要裁縫及管絃，一？？總交成立後，阿娘方始可憂煩。上來總是第一，明成長教示了也。從此第二，母不說恩。經道勤苦至終不言恩德。此之經意只是說慈母十月懷●，三年乳哺，迴乾就濕，咽苦吐甘，乃至男女成長了。千般怜惜，萬種教招。女娉男婚，總皆周備。受如此苦辛，不曾於一個人前，說養育恩德。云——似世尊怜念法界內一切眾生，飛者，走者，？足，二足，四足，多足，三塗六道，五趣四生，天上人間，是貴是賤，是高是下，師僧尼眾，善女善男，一個個交出離苦源，人人盡登常樂了。我佛？心說少許恩德，說少許辛苦，似人家慈母，養育一切眾生女男，不言恩德？二。  

釋迦聖主慈悲力，但是眾生總怜惜；  

？？提攜證涅盤（槃），不曾有意言恩德。  

慈母心，？順逆，但是女男皆護借（惜）；？？教招立得身，不曾有意言恩德。  

佛惜眾生，母怜男女。  

一例垂情，從頭愛護。  

佛如母意？殊，母似佛心堪諭。  

今日座中人，分明須會取。  

三千國土釋迦尊，怜念眾生不可論；  

處處提拔交出離，頭頭接引越迷津。  

不於愚智生偏曲不向怨親作等倫；  

一個個總交成佛了，未曾有意略言恩。  

慈母德，卒難陳，養育門徒弟子身；  

十月懷●遭苦惱，三年乳哺受艱辛。  

不於女處生嫌厭，不向兒邊起愛親；一個個教招兼保惜，未曾有意略言恩。  

慈母德，卒難裁，万論千經贊莫偕；自是女男多五逆，等閑逃走不皈迴。  

眷屬日日懸心望，慈母朝朝膽欲摧；  

兒向外邊行万里，母心隨後去也唱將來。經：兒行千里，母行千里，兒行万里，母行萬里。男女有病，父母亦病；子若病除，父母方差。  

此唱經文：科之為二：一，母心不忘，二，子病懷憂，兩段不同。且說母心不忘。經道兒行千里，母行千〔里〕云——男女成長已後，各須仕宦。經營纔出他州，母心相逐。朔方征戌，而三年目斷長城；劍嶺興生，半歲而魂隨錦水。書云：父母之年不可不知。  

思量我等生身母，終日憂怜男與女；  

為兒子拋出外邊，阿娘悲泣無情緒。  

或仕宦，居職務，離別耶娘經歲數；  

見四時八節未皈來，阿娘悲泣〔無情緒〕  

或經營，去（逐）利去，或住他鄉或道路；  

兒子雖然向外安，阿娘悲泣〔無情緒〕  

或在都，差鎮戌，三載防邊受辛苦；  

信息希疏道路遙，阿娘悲泣〔無情緒〕  

兒於萬里母先於，終日憂愁淚如雨；念佛求神百種為，只希闇裏垂加護。  

損形容，各（割）腸肚，乞待兒皈再團聚；  

思想慈親這個恩，門徒爭忍生孤負。  

經求仕宦住他鄉，或在軍中鎮外方；  

兒向他州雖吉健，母於家內每憂惶。心隨千里消容貌，意恨三年哭斷腸；  

直待皈來相見了，阿娘方始有精光。  

慈母德，大難酬，憶念之心更不休；  

奉勸門徒諸弟子，莫拋父母住他州。  

此是第一，母心不忘也。第二，子病懷憂者。經道男女有病，父母亦病，子若病除，父母方差。人家男女，父母憍怜，忽失保持，身染疾患，便使父心切切，母意惶惶。罷寢停餐，休生忘活。煎羹煮粥，？?曉夜之勞，拜鬼看書，豈憚往來之惓。男女稍若病差，父母頓解愁心。——  

人家父母恩偏●，於女男邊倍怜愛；日日交招意不移，朝朝護惜心？退。  

忽然男女病纏身，父母憂煎心欲碎；  

念佛求神乞護持，尋醫卜問希痊瘥。？睡眠，沒光彩，煎炒心神形貌改；  

直待兒身四體安，阿娘方●（覺）心寬泰。  

女男得病阿娘憂，未教終須血淚流；  

茶飯不曾著次第，罷施紅粉懶梳頭。尋醫卜問？時歇，拜鬼求神更不休；  

直待女男安健了，阿娘方始不憂愁。  

思量人世事難裁，父母恩深不可皆；  

纔見女男身病患，早憂性命掩泉臺。  

一頭出藥交醫療，一伴邀僧為滅災；  

病交了便合行孝順，卻生五逆也唱將來。  

經：如斯養育，願早成人，及其長大，翻為不孝。尊親共語，應對違情。拗眼列（裂）睛，不知恩義。  

此唱經文分二：一、不念重德，二、背恩違情，兩段云——不念重德者。經道如斯養育，願早成人，及其長大翻為不孝。前來經文說父母種種養育，千辛万苦，不憚寒喧（暄），乞求長大成人，且要紹繼宗祖。及其長大，？孝順心，不報恩德，由（遊）閑逐日，更返倒父母。云——  

人家父母多恩育，憂念女男心不足；  

乞求長大得成人，紹繼門風榮爵祿。  

誰知漸識會東西，時把父娘生毀辱，  

佛道婆婆這？人，命終必墮阿毗獄。  

為人不孝負於天，輕慢耶娘似等閑；  

侍奉終朝？一點，返張逐日有千般。等閑屋裏高聲喊，影向人前亂登言；佛道此人纔命榭（謝），必沈惡道出無年。  

所以經云如斯養育，願早成人，及其長成，翻為不孝。上來第一，說不念重德了也。從此第二，背恩違情。經道尊親共語，應對違情，拗眼烈（裂）睛，不知恩義。此者並是辜恩負德，五逆之人。不思養育深恩，不念劬勞大德。自小阿娘臺舉，長成嚴父教招，誰知近來稍似成人，卻學棄背恩德。逐日則長隨惡伴，終朝則不近好〔人〕。時時兩手不抄，住住（往往）便三言不●（遜）。父母喚來約束，？脣不語生嗔；有時拗眼烈（裂）睛，或即高聲應對。云——為人不解思恩德，●（返）倒父娘生五逆；  

共語高聲應對人，擬嗔嗔眼如相喫。  

伴惡人，為惡跡，飲酒樗蒲難勸激；  

長遣慈親血淚垂，每令骨肉懷愁戚。  

釋迦尊，留教敕，看取經文須審的；  

若是長行五逆吱人，這身万計應難覓。  

為人爭不審思量，豈合將心返父娘；  

應對高聲由（猶）可怒（恕），嗔眉努眼更堪傷。  

不思十月懷●苦，不念三年乳哺忙；  

佛道如斯五逆者，？因得見法輪王。  

奉勸門徒，△——慈烏返哺之報。為人爭合——  

幸因講說諸佛語，輒勸門徒孝父母；  

禽獸由（猶）知養育恩，為人爭合相辜負。  

十月懷●，三年乳哺。  

論苦惱兮多般，說恩怜兮幾度。  

今既成人，還須報賽，  

莫學愚人，返生逆害。約束時直要諦聽，嗔罵則莫生袛對。  

何假?（覓）西方，自生極樂界。為人何處是聰明，莫若酬填養育情；不但長時逢吉慶，兼交永不見刀兵。  

施為一切皆和合，所作多應總得成；  

命謝了永辭濁惡世，蓮花朵裏託身生。  

須取勸，莫疑猜，聞了還須改性懷；  

莫學愚人生拗拒，不行孝養恣情乖。  

交招則亂發言千種，約束早嗔眉努兩？；  

應是眷屬兼骨肉，總遭毀罵也唱將來。  

經云：欺凌伯叔，打罵弟兄，毀辱尊親，？有禮義，不遵（尊）師長。  

誘俗第六  

天成二年八月七日一●書  

### 廿二、〔父母恩重經講經文〕

（二）□□□□□□，爭般於家不孝，  

□□□□□□，到處崇重惡人，  

□□□□□□，不識人間罪福，  

□□□□□等，此是最下之下。  

□□□□□衢，衝突賢良之□，  

□□□□□□傾，更須受盡百生身。  

□□□□□□分，逢人豈解行禮讓，□□□□□□●，勸著經營便努？。  

□□□□□□情，結伴離家街巷裏，  

三三五五等閑去，影響經旬捨不歸。  

慈母心心只是憂，恐怕這兒落奸便，惡人？點連形（刑）獄，到此？人救得伊。  

倚門只是妄（望）歸來，過盡人行都不見，  

羅袖班班新淚點，一心專憶外頭兒。  

人家積穀本防飢，養子還徒（圖）被老時，  

可料長成都不孝，直饒十個也何為。  

始從懷抱作嬰孩，長大成人六尺材，  

棄德輩（背）恩多五逆，惟行不孝縱癡咍。  

三年乳哺由（猶）閑事，十月懷耽足可哀；  

每見二親多慢易，不生恭敬唱將來。經云：不生恭敬，棄恩（德）輩（背）恩，？有人（仁）慈，不孝禮儀。過去九十一劫，有一罪人不孝父母，常行五逆，死後當墮大坑地獄，頭上長有鐵輪盤旋。不惟頂上。  

直為罪根深重，都緣不孝二親，  

從此撲入坑中，常有鐵輪在頂。動經千劫萬劫，不知早晚復人身。  

一落此中千萬劫，晝夜常受苦辛，  

為緣不孝墮深坑，受苦？因得暫停。  

晝夜鐵輪居頂上，早經百劫與千生，勸君行孝莫因循，子細思量這個身。  

咽苦吐甘檯舉得，莫教孤負阿孃恩。  

供承隨順遣心安，父母時長見喜歡，  

孝行永標經史上，直教萬代廣流傳。懷耽十月千般苦，起坐身心早晚安。都講闍黎著氣力，如擎重擔唱看看。  

經云：阿孃懷子，十月間（艱）辛。起坐不安，如擎重擔；飲食不下，如長病人。  

十月懷耽弟子身，晝夜恰如持重擔；  

翠眉桃臉潛移改，●（?）色萎黃暗裏來。  

行亦愁，座（坐）亦愁，懷耽十月枑（抵）千秋；昏昏不醉長如醉，兀兀無憂恰似憂。  

悅耳管絃成逆耳，含羞到此不能羞；直須分免（娩）蒙平善，慈母心安始徹頭，  

十月懷耽弟子，晝夜身心不安；  

形容日日衰羸，即漸轉加憔悴。幾度親情屈喚，無心擬去相隨，縱然家內延賓，實是懶陪歡笑。龍髮不梳累月，鳳釵不插經旬，  

裝臺污見眼前，鸞鏡任從塵土。  

自於懷任腹中子，舊日裝梳不欲為；思量十月養君多，爭忍因循不報恩。  

阿孃消瘦如花貌，變化萎黃疾病多，  

雲鬢不梳經數月，鳳釵拋擲如閑事。  

不遂少（小）姑花下去，懶陪伯母趁嬌兒，  

幾度親情命看花，數遍藏鉤夜歡笑。  

百般美味不刑（形）相，  

這身無病如長病，拓頰終朝復皺眉。  

百般美味不刑（形）相，是種珍修（羞）不嘗啜，  

甘甜縱喫如黃櫱，口苦舌乾不欲餐。  

懷耽十月欲將臨，苦切之聲不忍聞，千迴念佛求加護，万遍燒香請世尊。  

將臨十月怯身災，秖怕？常一念催，  

那邊禮佛聲遼（嘹）亮，這伴全（金）經次第開。  

共宰豬羊無兩種，血流遍地唱將來。經云：月滿生時，受諸苦痛，須臾好惡，只恐？常。如煞豬羊，血流遍地，受如是苦。  

奉勸坐中弟子，大須孝養二親。  

晨朝問信起居，且莫失恭顏色。  

父母忽然處分，輒莫應對二親。  

夕陽出入兢兢，此者是其孝子。  

泣竹臥冰也不及，百年侍養莫交虧。  

十月迢迢在母胎，乞求分免（娩）誕嬰孩，  

三朝為喜蒙平善，滿月延僧息鄣災。  

鄰里爭怜看不足，親情瞻囑意徘徊，  

從此阿孃伶不已，吐甘餵飼唱將來。  

經云：生得此身，咽甘吐苦。洗濯不淨，不憚劬勞。忍熱忍寒，不辭辛苦。乾處兒臥，濕處母眠。三年之中，飲母白血。  

不憚吐甘咽苦，洗浣蓋是尋常。  

或時忍熱忍寒，慈母不辭辛苦。  

可忍這身成長後，恣行不孝妄（忘）深恩。  

甘甜美味與兒餐，苦澀一般母自喫。  

忍熱忍寒那思倦，抱持起坐妄（忘）苦辛，  

迴乾就濕是尋常，乳哺三年非●鹵。  

豈料長成都不孝。妄（忘）卻從前掬養恩。  

漸離懷抱，身作童子，常繫母心，百般憂慮。（下缺）  

### 廿三、〔盂蘭盆經講經文〕  

目連依教便修行，供養三尊及大眾，  

福利遐超於鬼趣，願我慈親領受之。  

因茲息苦得停酸，免受倒懸三惡道，  

離卻鬼身休惡趣，得向祇園禮世尊。  

因此厥號盂蘭盆，接引眾生交離苦，  

不獨當初為目連，兼為今朝座下人。  

故知大聖不思議，流向閻浮化群生。為救世間諸苦難，名曰盂蘭清淨經。  

念觀世音菩薩三□佛子  

將釋此經，大分三段。第一序分，第二正宗，第三流通分。三段不同，且初序分。  

佛子上來科判即如斯，略與門徒分別說。  

向下依經次第陳，不知道理復如何？  

大眾須生敬重心，知道此經行孝行。  

各各斂心合掌著，經文次第唱將來。  

經云：聞如是，一時佛在舍衛國祇樹給孤獨〔園〕佛子  

西方梵語名佛陀，此土翻為求覺者，  

自覺覺他覺圓滿，覺行周圓號世尊。  

於中三覺不思議，別日與門徒廣分別，  

今且略明微妙義，願聞罪障得消除。  

言舍衛國祇樹給孤獨園。佛子  

舍衛國者好嘉名，人物英雄心猛利，  

國王太子兼長者，諸佛如來往彼中。  

給孤長者須達，聞佛功德心中喜，  

火急歸來造精舍，便買祇陀太子園。四十里地布黃金，建造如來說法處。  

殿宇樓臺侵日月，池庭華果用莊嚴。  

我佛當日在彼中，說這盂蘭清淨教。  

為救目連慈母罪，免交受苦得生天。  

上來多段義不同，？說經文成就義。  

從此下文是別序，目連得道復如何？  

大眾須生敬重心，六通之名當解釋。各各虔恭合掌著，目連得道唱將來。  

經云：大目揵連始得六通。佛子  

恰似世間慈母身，養得子時登官位。  

威勢人間皆總怕，自出分憂佐大唐。  

忽然憶著我耶孃，取向本州丞（承）侍奉。  

所得財物買珠瑱，將來奉獻我慈親。  

百味珍羞皆恭（供）給，朝朝將心親侍奉，  

若也悶來交合曲，音聲歌舞不曾休。朝朝甘脆父母前，日夜尋常居左右。所要之徒皆與人，意徒孝行遣人傳。  

今此目連亦復然，得道恰似為官位。  

憶得先亡念慈親，墮落三塗阿那邊，遂將天眼更遙觀，欲覓尊親擬供養。  

直為亡來年歲久，不知神識落何方。  

身今證得六神通，根本還因於父母。羅漢六通為第一，願報當初養育恩。  

今此向下一唱經，欲度父母報恩處。  

大眾好生合掌著，經文有即唱將來。  

經云：目連欲度父母，報乳脯（哺）之恩。佛子自得既圓，應合救物。懷其孝行，欲報重恩。經云度者，即是度脫，報恩兩字，通摽（標）經題。且夫人生在世，父母為親，非母不生，非母不育，是以目連報其恩德。佛子  

目連自得既周圓，理合救其親父母，  

心裏為懷行孝行，報答從來養育恩。  

人生在世合如斯，父母深恩須報答，  

想得當初養育我，受苦懷擔不可論。  

除其孝順在眼前，供給所須不闕乏，  

假使碎身於萬劫，不能報答一毫恩。  

將知恩德大難酬，我佛如來再三說，  

奉勸座下佛弟子，大須孝順莫因循。  

佛子故父母恩重經云：父母有十種恩，卒難報答。一者懷胎守護恩，二者臨產受苦恩，三者生子妄（忘）憂恩，四者咽苦吐甘恩，五者迴乾就濕恩，六者乳脯（哺）養育恩，七者洗濯不淨恩，八者為造惡業恩，九者遠行憶念恩，十者究竟憐愍恩。佛子  

適來雖烈（列）十恩名，義理差殊都未解，  

門徒若要細分別，先生敬重後依行，  

第一懷擔守護恩，十月胎中常負重，慈母將心憂●（孩）子，恐怕胎中不得安。  

生時受苦命如斯，赤血滂遝（沱）魂魄散，  

時向（餉）之間潘卻命，由（猶）怕●兒有損殤。生了心中便喜歡，忘卻憂愁如（而）快樂。  

眷屬親情皆總喜，慶賀今朝母子安。  

漸漸●兒長大時，咽苦吐甘為●子，  

乾處唯留與子眠，濕處迴將母自臥。乳脯（哺）養育不辭勞，洗濯之時無懈惓。  

寒熱都來為閑事，怜念由（猶）如掌上珠。  

年登十五母由（猶）憂，恐怕造諸不善業。  

走去心中常憶念，佛前發願早歸來。  

四時八節眼前無，不覺目中雙淚下，時向（餉）之間不得見，恛惶惆悵似湯煎。  

佛子  

他家孝順阿耶孃，不孝之男造惡業，他州外鄉逐樂去，父母肝腸寸寸斷。  

佛子  

他家若是孝順兒，解向家中親侍奉，  

若是心中不孝順，逃走他鄉總不歸。  

因循向外歲年深，逐樂何曾憶父母，  

所得錢財別處用，肯解將來獻二親。  

將知世界逆眾生，罪過愚庸不可說，不報其恩不孝順，墮向三塗惡道中。  

奉勸門徒諸信心，莫作如斯不孝人，  

學取目連心裏事，命終必定見慈尊。  

佛子  

上來道理轉殷勤，聞道還須行孝行，  

不但自家心裏事，也令眾罪速消除。  

盂蘭盆經  

邈觀故題：此經讚●不思宜，留傳天下眾人知。有緣得遇諸●見，蓮花會裏與君倚。  

## 卷三

### 一、太子成道经一卷  

我本师释迦牟尼求菩提缘，于过去无量世时，百千万劫，多生波罗奈国。广发四弘誓愿，为求无上菩提。不惜身命，常以己身一切万物，给施众生。慈力王时，见五夜叉，为啖人血肉，饥火所逼。其王哀（愍），以身布施，喂五夜叉。歌利王〔时〕，割截身体，节节支解。尸毗王时，割股救其鸠鸽。月光王时，一一树下，施头千遍，求其智慧。宝灯王〔时〕，剜身千龛，供养十方诸佛，身上燃灯千盏。萨埵王子时，舍身千遍，悉济其饿虎。悉达太子之时，广开大藏，布施一切饥饿贫乏之人。令得饱满。兼所有国城妻子象马七珍等，施与一切众生。或时为王，或时〔为〕太子，〔于〕波罗奈国，是五天之城，舍身舍命，给施众生，不作为难。非但一生如是，百千万亿劫，精练身心。  

发其大愿，种种苦行，令其心愿满足。故于三无数劫中，精修苦行。只为功充果满，上生兜●陀天宫之中。〔其欲界如是。其六天者：一、四天王天；二、刀（忉〕利天；三、须夜魔天；四、兜●陀天；五、乐变化天；六、他化自在天。如来世尊，补在第四天中云云〕。由前正愿，而得成佛，以法化诸天众。兜●陀天，是补佛之处。其波罗奈国者，是三千大千世界之中心，百亿日月之宰。一切人贤多生此中。过去迦叶佛与释迦牟尼佛受记。其释迦牟尼佛与弥勒佛受记，汝于来世，当得作佛。何故馀（馀）天不补，其佛定补在兜●陀天。何故？已上泰寂，已下泰闹。此兜●陀天是平等之处。过去、未来、现在，三世诸佛，皆补在此天。未来弥勒尊佛今在兜●陀天上，为诸天众说法，化度后代众生有缘，人寿八万四千岁。壤佉王之时，具四众之兵，乘有自然之宝，从兜●陀天降下阎浮提，生大圣婆罗门家，亦修苦行，从凡而成佛道。何名兜●陀天？兜名少欲，●名知足，少欲号曰兜●陀天也。无数劫中，积修万行，施〔舍〕头目髓脑实甚难。兜●陀天补佛之处。即今说法化诸天，此是亦生相也。  

吟上从兜●降人间，托荫王宫为生相。  

九龙齐温香和水，净浴莲花叶上身。  

圣主摩耶往后园，彩女频（嫔）妃奏乐喧。  

鱼透碧波堪上岸，无忧花树最宜观。  

无忧花树叶敷荣，夫人缓步彼中行。  

举手或攀枝馀叶，释迦圣主袖中生。  

释迦慈父降生来，还从右胁出身胎。  

九龙吐水早是贵，千轮足下瑞莲开。  

阿斯陀仙启大王，此令瑞应极祯祥。  

不是寻常等闲事，必作菩提大法王。  

前生以殿下结良缘，贱妾如今岂敢专。  

是日耶输再三请，太子当时脱指环。  

长生不恋世荣华，厌患王宫为太子。  

舍却轮王七宝位，夜半逾城愿出家。  

六时苦行在山中，鸟兽同居为伴侣。  

日食麻麦求胜行，雪山修道证菩提。  

见人为恶处强攒头，闻道讲经佯不听。  

今生小善总不曾作，来世觅人〔身〕大教难。  

火宅忙忙何日休，五欲终朝生死苦，不似听经求解脱，学佛修行能不能，能者严心合掌著，经题名目唱将来。  

是时净饭大王，为宫中无太子，优闷寻常不乐。或于一日，作一梦，〔梦见〕双陆频输者，明日〔即〕问大臣是何意旨？大臣答曰：「陛下梦见双陆频输者，为宫中无太子，所以频输。」大王问大臣，如何求得太子？大臣奏大王曰：「城南满江树下，有一天祀神，善能求恩乞福。往求太子，必合容许。」是时大王排枇鸾（銮）驾，亲自便往天祀神边。甚生队仗：白月才沈形，红日初生。仪仗才行，天下晏静。烂满锦衣花璨璨，无边神女●（貌）萤萤。是时大王便到天祀神边，索酒亲自发愿：  

吟拨掉乘船过大江，神前倾酒三五●。  

倾伾不为诸馀事，男女相兼乞一双。  

夫人道：「大王何必多贪？求男是男，求女是女。一双难为求觅。」夫人索酒亲自发愿浇来甚道：若是得男，神头上伞盖左转一匝，〔若是〕得女，神道头上伞盖右转一匝。便乃浇酒云云：  

拨掉乘船过大池，尽情歌舞乐神只。  

歌舞不缘别馀事，伏愿大王乞〔一〕个儿。  

其神头上伞盖即〔便〕左转。大王共夫人发愿已讫，回鸾驾却入宫中。或于一日，便上彩云楼上，谋闷之次，便乃睡著。作一贵梦，忽然惊觉，遍体汗流。遂奏大王，具说上事：「贱妾彩云楼上作一圣梦。梦见从天降下日轮，日轮之内，乃见一孩儿，十相具足，甚是端严。兼乘六牙白象，从妾顶门而入，在右胁下安之。其梦如何，不敢〔不〕奏。」大王遂问旨臣，〔旨臣〕答曰：「助大王喜，合生贵子。」大王闻〔说〕，欢喜非常。  

吟始从兜率降人间，托荫王宫为生相。  

九龙齐温香和水，争浴莲花叶王（上）身。  

不经旬日之间，便即夫人有孕。虽然怀孕十月，却乃愁忧。遂奏大王，如何计教，得免其忧。大王便语夫人，后园之内，有一灵树，号曰无忧。遂遣夫人令往观看，得免其忧。遂遣排枇后园观看。甚生队仗？〔是日也〕，敷千重之锦绣，张万道之花筵。夫人据行，频（嫔）妃从后。  

吟圣主摩耶往后园，彩女频（嫔）妃奏乐喧。  

鱼透碧波堪赏玩，无忧花色最宜观。  

喜乐之次，腹中不安，欲似〔临〕产。乃〔遣〕姨母波闍波提抱腰，夫人手攀树枝，彩女将金盘承接太子。  

吟无忧华树叶敷荣，夫人彼中缓步行。  

举手或攀枝馀叶，释迦圣主袖中生。  

是时夫人诞生太子已了，无人扶接。其此太子东西南北各行七步，莲花捧足。一手指天，一手指地，口云天上天下，唯我独尊。  

吟释迦慈父降生来，还从右胁出身胎。  

九龙吐水早是●（贵），千轮足下有瑞莲开。  

大王〔闻之〕，非常惊愕。我是金轮王孙，王四天下，银轮王王三天下，铜轮王王二天下，铁轮王王一天下，粟散天子王一国。此子口云天上天下，为（唯）我独尊者，何已斯事。〔心中不决〕，必须召取相师，则知委由。遂乃出敕召为相师。忽有一仙人向前揭敕，口云：「我擅能上上相。」大王闻说，即诏相师。阿斯陀仙人蒙诏，即至殿前。大王告其仙人：「朕生一子，以（与）世间〔人〕有殊，不委是凡是圣？伏愿仙人者，〔与〕朕相之。」大王遣宫人抱其太子，度与仙人。仙人抱得太子，悲泣流泪。大王见仙人雨泪，即便问之仙人曰：「朕生●（贵）子，欢喜非常。仙人因何悲泣雨泪？」「大王莫怪，〔此〕孩子不诏世间。证得无上菩提之时，我缘不遇，所以悲泣。」仙人相太子已了，便奏大王。仙人答曰：  

吟阿斯陀仙启大王，太子瑞应极祯祥。  

不是寻〔常〕等闲事，必作上大法王。  

是时相太子已讫。渐渐长大，习学人间伎艺，总乃得成。或于一日，太子愁忧不乐，专心学善，不恋人间。大王问知，亦生忧闷。大臣云：「主忧则臣辱，主辱则臣死。臣启大王，臣〔有〕计。」大王又问臣有何计？诸臣奏曰：「但遣〔取〕一伴恋之人，〔必合解忧〕。」「何者为伴恋之人？」「取一新妇，便是伴恋〔之人〕。」大王〔遂〕排备，便〔与〕取新妇。太子闻说，遂奏大王：「若〔与〕儿取其新妇，令巧匠造一金指环，〔儿〕手上带之。父母及儿三人知，馀人不知。若与儿有缘，知儿手上金指环者，则为夫妇。」大王闻太子奏对，遂遣国门高缚彩楼。召其合国人民，有在室女者，尽令于彩云楼下齐集，当令太子，自拣婚对。太子于彩楼上，便私发愿：若是前生眷属者，知我手上有金指环。知者即为夫妇。即时有释种婆罗门，名摩诃那摩女耶输陀罗望彩楼上，便思发言：  

吟前生与殿下法（结）良缘，贱妾如今岂敢专，是日耶输再三请，太子当时脱指环。  

馀残诸女，尽皆分散，各自还家。只残耶输陀罗一身。太子遂问〔其女：「夫人能行三从，我纳为妻。不能行者，回归亦得。」耶□（输）陀罗问太子云：「何名三从？」妇女〕有则，在家从父，出嫁从夫，及至夫亡，任从长子。但●（某）有一交言语，说与夫人，从你不从？」耶输答曰：「争敢不从。」若〔是〕夫人行道，太子座禅，太子行道，夫人坐禅。  

后于一时，与父王俱游至王田所。政（正）见时人●（耕）种收●，极甚劳力。复见壤虫乌鹊啄啖，深生慈愍，在于阎浮提树下，寂然而座，思念欲界苦恼。大王遂问太子，有何不乐。殿下奏大王曰：「宫中谋闷，所以不乐。拟往观看，不敢不奏。」大王问知，遂遣车匿被●白马，遣太子观看。到于东门，忽见一人，忙忙急走。殿下见之，非常惊怪。便遣车匿问之，「有何速事？」「我缘家中有一产妇，欲生其子，痛苦非常，所以奔走。」殿下问言：「即一人有忙〔之事〕，诸馀人总有不？」「是〔馀〕世人，殿下亦然。」太子闻说，愁忧不乐，便却还宫。父王闻道太子还宫，遂遣美人，观其太子颜状，必合欢喜。宫人奏大王曰：「太子还宫，更加愁闷。」父王闻说，亦与愁忧。更添音乐，百般悦乐〔太子。太子〕闻乐，转更愁忧。处分车匿，来晨被与朱〔●〕〔白〕马，亦往观看。遂出南门，忽尔行次，见一老人，发白面皱，形容燋燋。遂遣车匿，问其老人，曲脊柱杖，君是何〔人〕？老人答曰：「我是老人。」太子问曰：「何名老人？」老人答曰：  

眼暗都缘不弁色，耳聋高语不闻声。  

欲行三里二里时，四回五回头歇吟。  

少年莫笑老人频（贫），老人不夺少年春。  

此老老人不将去，此老还留与后人。  

太子遂问：「即此老人〔一〕个老，为复尽皆如此？」「殿下！大晒尊高，老相亦复如是。」太子闻已，愁忧不乐，却归〔回入〕宫中。父王闻道太子还宫，遂遣宫人存问〔太子〕。太子蒙问，展转愁忧。大王闻知，亦皆加愁不乐。遂加音乐欢悦太子，太子愁忧不止。遂遣车匿被于●白马，遂向西门于前游观。观看之次，忽见一人劣瘦，置其药碗，在于头边。遂遣车匿问之。「公是何人？」「我是病儿。」「何名病儿？」「地水火风，四大〔成身〕，一大不调，则百脉病起，此名病儿。」「则公一个病，但是诸人亦复如然？」「殿下尊高，并亦如是！」  

拔剑平四海，横戈敌万夫。  

一朝床上卧，还要两〔人〕扶。  

太子闻知，亦加不悦，便乃还宫。大王闻知，遂唤太子，「吾从养汝，只是怀忧。昨日游行观看，见于何物？」太子奏大王曰：「西门观看，不见别馀，见一病儿，倍加劣瘦。遂遣车匿问之，「则君一人如此，诸人亦然？」「殿下位即尊高，病相亦皆如是。」遂乃愁忧，大王何必怪之。」遂遣宫人引于太子。〔太子〕愁忧不散。于前来日游于散闷，巡于北门。观看之次，忽见一人卧于荒郊，●胀烂坏，四畔有人，高声哭叫。殿下遂唤车匿问之，「此是何人？」丧主答曰：「此是死人。」「〔何名死人〕？」「即此一个人死，诸人亦然？」殿下！  

国王之位大尊高，煞鬼临头无处逃。  

死相之身皆若此，还漂苦海浪滔滔。  

太子闻说死相，更乃愁忧，便却还宫。大王闻太子还宫，遂交亲唤殿下。蒙诏遂见大王，〔大王〕问其太子：  

若说人间恩爱，不过父子之情。  

若说此世因缘，莫若亲生男女。  

假使百虫七鸟，〔犹为子此身。  

堕落五道三涂，皆是为男为女〕，金银珍宝无数，要者任意〔不〕难。  

若能取我眼睛，心里也能潘得。  

取我怀中怜爱子，千生万劫实难潘。  

然须有示多恩爱，作福还须自家当。  

父王作罪父王当，太子他家不受殃。  

阿娘作罪阿娘受，女且无因替阿娘。  

自身作罪自知非，莫怨他家妻及儿。  

自作业时应自受，他家不肯与你入阿鼻。  

父与母子妻及儿。欲拟相留且暂待。  

争我此时浮业断，死王嗔怒怕来迟。  

煞鬼不怕你兄弟多，任君眷属总偻罗。  

黑绳系项牵将去，地狱里还交度奈河。  

遮莫你偻罗上陵天，南州北郡置庄田。  

未待此身裁与谢，商量男女拟分钱。  

大儿右道取东畔，小者莫疑取西边。  

恶业是门徒自造著，别人不肯与你入黄泉。  

见说如是罪事，更乃愁忧。遂遣车匿被于●，往出城去。观看之次，在于路上，或见一人，削发染衣，〔威〕仪祥〔序〕，真似象王。太子忽见，遂遣车匿向前问之，君是何人？」「我是师僧。」「何名师僧？」「诸漏已尽，复烦恼。衣生架上，饭生盂中，此是师僧。」太子闻说，非常喜悦，急便下马，顶礼三宝。〔便问三宝〕，「汝是谁之弟子？」「我师是三界大师四生慈父释迦牟尼佛是我〔之〕师。」太子闻说，便问三宝，「如〔何〕修行，得证此身？」「悍劳忍苦，六时行道，饶益众生，乃获此身。」太子闻说，当便欢喜，顶礼却归宫中。父王闻道太子归宫，遣人观占太子喜〔已不喜〕？宫人却奏〔大王〕：「太子今日，非常喜说（悦）。」太子还宫，共妻耶输陀罗倍加精进。六时行道，无时有阙。二月八日，夜半子时，四天王唤于太子，出家时至。太子闻唤，便遣车匿被于●，便拟往于雪山。向后有事，未了我身，觅其解脱。向后宫人彩女，苦切嚎啕。遂唤夫人向前，有其付嘱。别无留别。留一瓣美香，若有灾难之时，但烧此香，望雪山会上，启告于我。是时〔太子〕，四天王捧马足，便即逾城。以手即著玉鞭，指其耶输腹有胤（孕）。佛未出家时，所生八王子，见一大圣出家，亦随修梵行。临去之时，宫人睡著，彩女昏迷。太子拟去，思〔忖〕再三，恐为宫人受其苦楚，遂乃城上，留其马踪。太子共四天王便往雪山修道。  

已经十月，耶输降下一男。父王闻之，拍案大怒。我儿雪山修道，不经一年已来，新妇因何生其孩子。遂遣武士殿前，穿一方丈火坑，满坑著火，令推新妇并及孩子入于火坑。大王发愿：实是朕之孙子，令推火坑，变作清凉池。大王发愿已讫，便令武士推去新妇兼及孩儿。临推入火坑之时，〔新妇〕索香炉发愿，甚道：  

却唤危中也大危，雪山会上亦合知。  

贱妾者一身犹乍可，莫交辜负一孩儿。  

发愿已讫，武士推新妇及以孩儿，便令入火，推入火已。其火坑，世尊以慈光照，变作清凉之池。池内有两●（朵）莲花，母子各坐一●。武士遂奏大王，其新妇推入火坑，并烧不煞。父王闻之，便知是我孙子。则唤新妇近前，〔即知新妇〕无虚。新妇〔便〕辞父王，亦拟雪山修道。新妇既去者，父王亦不敢留连，大王遂乃处分新妇，甚道：  

吟夫人已解别阳台，此事如莲火里开。  

晓镜罢看桃李面，●云休插凤凰钗。  

无明海水从资（兹）竭，烦恼藂林任意摧。  

努力向鹫峰修圣道，新妇莫慵谗不擎却回来。处分新妇已讫，新妇便辞大王，往至雪山，亦随〔修〕道。一呼善来，变成男子，随佛出家，证得阿罗汉。其子号曰罗罗密行。  

为我能知知，现为我长子。  

我今成佛道，受法为法子。  

太子成道经一卷  

此内及外，更有诸妙理，不及具细。谁人乐者，寻成佛因由，则微细甚精妙也。  

日食一麻或一麦，长斋座禅观行，成登正觉，熙连河沐浴，六年苦行气力劣，若树神把手引之，出于彼岸。取吉祥草座为道埸，先开有教，利益群情，是何人也。最初说法为五俱轮，此续空宗便令悟解。欲说大乘，先明教主：  

吟欲知教法之由渐，先明我佛如来。  

始从兜●降人间，托荫王宫为太子。  

舍却世间一切事，雪山修道证●。  

先开有教益群情，此说空宗令悟解。  

后向雪山谈妙法，益今利后不思议。  

忽然众集雨天花，毫光远照东方界。  

弥勒共文殊亲问答，因兹众会得闻经。  

二深先昌敬群情，秋子上群偏领解。  

扇拂糟糠令避席，开是悟人说真宗。  

至者因喻晓深宗，说彼如来同长者。  

火宅门前化诸子，到来齐上天牛车。  

四大声闻悟一乘，例皆之心生信解。  

还似世人无福德，忽因长者付家财。  

一云使雨闰（润）方苗，三草闲花皆结实。  

五性三乘闻妙法，随根受道各修行。  

为彼当来得佛时，国土因缘多名字。  

十号圆明皆具足，庄严世界地琉璃。  

过去东方万八千，久远大通智胜佛。  

我等须为听法众，早闻妙理结因缘。  

三周化利患周圆，三根总受如来法。  

五百高明齐得记，还与亲友示衣珠。  

受学无学亦同愁，上中下品皆蒙记。  

正法像法经多劫，地平如掌宝庄严。  

●（譬）奴（如）凿井向高源，见彼土乾知水远。  

湿土如渥知游水，净水持取大乘经。  

适来和尚说其真，修行弟子莫因巡。  

各自念佛归舍去，来迟莫遣阿婆嗔。（全文完）  

附录  

迦维卫国净饭王，悉达太子厌无常。  

誓求无上菩提果，夜半逾城座道场。  

太子十九远离宫，夜半腾身入九重。  

莫怪不辞父王去，修行暂到雪山中。  

二月八日夜逾城，行至雪山犹未明。  

父王忆念号啕哭，姨母捶●（胸）发大声。  

太子行至檀特山，山家修道有何难。  

誓愿发心离宫阙，降魔成道度人天。  

雪山修道定安禅，苦行真心难更难。  

日食一麻或一麦，鹊巢居顶上安。  

发遣车匿却回归，●骠（）步步泪双垂。  

车匿闻言声哽咽，浑捶自扑告夫人。  

父闻惊走出宫门，姨母号啕问去因。  

怨恨去时不相报，肝肠寸断更无踪。  

父王为子纳耶输，颜色美貌世间无。  

彩女如仙都不顾，一心修道向真如。  

逾城修道也从君，无事将鞭指妾身。  

六年始养冤家子，此事何如辩伪真。  

自为新妇到王宫，将谓君心有始终。  

唯望百年同福贵，拖我如何半路中。  

父王闻时可少怒，释众闻之发大嗔。  

若法万般教处置，中心更向阿谁陈。  

敕下令教造火坑，罗母子被驱行。  

合掌虔恭齐发愿，如来时为放光明。  

武士拥至火坑旁，垂垂泪落数千行。  

阿娘一身遭大难，不忍怀中一子伤。  

举手金炉焚宝香，头向殿前礼十方。  

若是世尊亲子恩，火坑速为化清凉。  

清净如来金色身，多劫曾经患苦辛。  

今日出离三界内，救度众生无等人。  

悉达太子赞一本  

### 二、悉达太子修道因缘  

迦夷为国净饭王，悉达太子厌无常，誓求上菩提路，半夜逾城坐道场。  

太子十九远离宫，夜半腾空越九重，莫怪不辞父王去，修行暂到雪山中。  

二月八日野（夜）逾城，行至雪山犹未明，父王忆念号●（号啕）哭，慈母捶凶（胸）发大声。  

雪山修道定安禅，苦行真心难更难，日食一麻或一麦，雀巢窠顶上安。  

太子行至檀德山，出家修道有何难。  

誓愿发心离宫阙，降魔修道度人天。  

发遣车匿却回归，●白马泪双垂，车匿闻言声哽咽，浑捶自扑告夫人。  

父王惊走出宫门，慈母号啕问出因。  

死恨去时不相报，肝肠寸断更无踪。  

父王为子纳耶输，容颜美貌世间无，彩女如仙都不故（顾），一心修道听真如。  

既为新妇到王宫，将为君心有始终，准望百年同富贵，抛妾如今半路中。  

逾城修道也从君，无事将鞭指妾身，六年恃养宛家子，此事如何辩正真。  

父王闻说可笑怒，圣主闻声大嗔，苦说万般交处置，中心更向阿谁陈。  

敕下令交造火坑，罗子母被行，合掌乾（虔）恭发愿重，如来德为放光明。  

武士拥至火坑傍，含渧（啼）泪落数千行，母身一遭火难，乞惜怀中一子伤。  

素手金炉焚保（宝）香，头面殷勤礼十方，若是世尊亲子息，火坑速为化清凉。  

清净如来金色身，多劫曾经受苦辛，今日出离三界外，救度众生无等轮。  

凡因讲论法师，便似乐官一般，每事须有调置曲词。适来先说者，是悉达太子押座文。且看法师解说义段，其魔耶夫人自到王宫，并无太子，因甚于何处求得太子，后又不恋世俗，坚修苦行。其耶输彩女修甚种果，复与太子同为眷嘱（属），更又罗之子，从何而托生，如何证得真悟，同登正觉。小师略与门徒弟子解说，总交省知暂舍火宅，莫暄（喧）莫闹，●（闻）时应祸（福），能不能，愿不愿？观世音菩萨，大慈悲菩萨。  

昔时本师释迦牟尼求菩提缘，于过去无量世尊（时），百〔千〕万劫，多生波罗奈国，广发四弘誓愿，为求无上菩提，不惜身命，常以己身及一切万物，给施众生。慈力王时，见五夜叉，啖人血肉，饥火所逼。其王哀，与（以）身布施，济喂五夜叉。歌利王时，割截身体，节节支解。尸毗王时，割顾（股）救其鸠鸽。月光王时，一一树下，施头千遍，求其智慧。报（宝）灯王时，剜身千龛，供养十方诸佛，身上燃灯千盏。萨埵王子时，舍身千遍。悉达太子之时，广开大藏，布施一切饥饿贫乏之人，令得饱满。兼所有国城妻子象马七宝珠珍，施与一切众生。或时为王，或时为太子。波罗奈国是五天之境，舍身舍命，给施众生，不作为难。非但一生如是，百千亿劫，精练身心。发其大愿，种种苦心，令得心愿满足。故于无数劫中，积修万行。只为功充果满，上生兜率陀天宫之中。由前正愿，而〔得〕成佛。以法化诸众生。兜率陀天是补佛处。其波罗奈国者，是三千大千世界之中心，百亿日月之宰。一切人贤多生此中。过去迦叶佛与释迦牟尼佛授记，其释迦牟尼佛与弥勒佛授记，汝于来世，当得作佛。何故馀（馀）天不补其佛，定在兜率陀天？已上之天则极泰，已下极●。其兜率陀天是平等之处。  

尔时净梵大王，为宫中无太子，优（忧）闷不乐。或于一日之中作一梦，梦见双陆频输。即问大臣是何意？大臣答曰：「既是陛下梦见双陆频输者，为宫中无太子，所以频输。」大王又问大臣，如何求得太子？大臣奏大王曰：「城南有一天祀神，善能求恩乞福。何方便去往求太子，必合容许。」当时大王排批鸾驾，亲自便往天祀神边。甚生队仗？白月才沈形，似红日初生，仪仗才行，天下晏清，满（烂漫）锦衣花●●（璨璨），边神女貌萤萤。是时大王便到天祀神边，索酒亲自乾（虔）恭发愿，云：  

拨掉（棹）乘船过大江，神前倾酒数千般，特来不为诸馀事，男女相兼乞一双。  

夫人道：「大王何必多求，贪其男女，若是一双，应难得他。」夫人索酒亲自发愿，甚道？祷祝若是得男，其神头上伞盖左转〔一〕匝，若是得女，头上伞盖右转一匝。遂祝愿了，其伞盖左转一匝，便仍发愿道云：  

拨掉（棹）乘船过大池，尽情歌欢乐神祇。  

所来不为别馀事，伏愿大王乞一儿。  

当时大王与夫人却回鸾驾，入于宫中。偶因一日，便上高楼，谋闷之次，便乃睡著。作一●梦，忽然惊觉，遍体汗流。遂奏大王，具说其事：「贱妾于高楼之上，忽作一梦，从天降下日轮，其轮之中，乃有一孩儿，十相具足，甚是端严。兼乘六牙白象，从顶门而入，在于右胁下安之。其梦如何，不敢不奏。」大王遂诏大臣还乃说之，其大臣齐云：「助大王喜。」大王问诸大臣曰：「是何喜？」大臣奏对：「据夫人作此圣梦，合生贵子。」大王闻之，欢喜非常。  

不经旬日之间，便则夫人有孕。然始怀胎，却乃愁忧。遂奏大王，如何计教，得免其忧。大王道：「夫人！来日后园之内，有一灵树，号曰无优（忧）之树。夫人往去观看，得免其愁。」当时便遣棑枇于后园观看。甚生队仗？且看敷千重之锦绣，〔张〕万道之华筵。夫人据行，频（嫔）妃从后。  

圣主摩耶往后园，彩女频（嫔）妃奏乐喧。  

鱼透碧波堪赏玩，无优（忧）花色最光鲜。  

无忧花树叶能青，夫人彼中缓步行。  

举手才攀榆枝叶，释迦圣主袖中生。  

释迦慈父降生来，还从右胁出身胎，九龙吐水早是●，千轮足下有莲开。  

是时夫人诞生太子已了，无人扶接。〔其此太子〕，东西南北，各行七步，莲花捧足。其太子便乃一手指天，一手指地，口云道：天上天下，唯我独尊。大王闻之，非常惊讶，我是金轮王，王四天下；银轮王王三天下，铜轮王王二天下，铁轮王王一天下，粟散天子王一国。此子口云天上天下，唯我独尊者，何以？须诏取相师合知子细，大王遂处分所司，榜示令诏相师。忽有一仙人向前揭榜，云称：「我善能解相。」大王闻说，即诏相师。号名阿斯陀仙人，其仙人蒙诏，直至殿前。大王告其仙人曰：「朕生一子，与世间不同，有殊异相，不委是凡，不委是圣？请愿仙者，与朕相之。」遂令宫人抱其太子，度与仙人，其仙人抱得太子，悲泣流泪。大王见仙人雨泪。便问仙者：「朕生贵子，欢喜非常，仙人悲泣，有何事也？」其仙人答曰：「大王乞不怪怒，缘此孩子先证无上菩提之时，我不遇逢，所以悲泣。」仙人遂相太子了，便奏大王。仙人吟词道：  

阿斯陀仙启大王，太子瑞应极祯祥。  

不是寻常等闲事，必作菩提大法王。  

是时相了，太子渐渐长大，习学人间伎艺，总乃得成。或于一日之中，太子愁忧不乐，专心学善，不恋人世。大王闻之，亦生忧闷。忽有大臣奏云：主忧即臣辱，不如臣则死。大王道：「大臣已下有何计教？」大臣奏曰：「但取一伴恋之人。」大王云：「何者为伴恋之人？」臣启大王：「但取期（其）新妇，便是伴恋之人。」大王纳于大臣之言，当时排枇，欲拟与取新妇。太子忽闻，遂奏大王：「若与儿取期（其）新妇，令巧匠造一金指钚，手上带之，说此只是父王夫人及太子三人同知，其馀诸众并不知委。若与儿有缘者，知道手上有指钚，道著便则充为夫妇。」大王闻太子奏对，遂遣于国门外高缚彩楼。诏其合国人民，但有在室女者，尽令于彩楼下集会，当令太子，自拣婚对。寻时缚了彩楼，集得千万室女，太子即上彩楼上，便思（私）发愿：若是前生合为眷属者，知我手上有指钚之人，即为夫妇。是时释众婆罗门，一名摩诃摩，其室女名是耶输陀罗，便发愿道：  

前生殿下结良缘，贱妾如今岂敢专。  

是日耶输重重请，太子当时脱指钚。  

其诸室女，尽皆分散还家。只有耶输陀罗一身，太子相伴。「且问夫人三从之事。有则在家从父，出嫁从夫，及至夫亡，即须任从长子。但某乙有一交言语，今说与夫人，你从与不从？」耶输答曰：「争敢不从。」「若是夫人行道，太子坐禅，太子行道，夫人还须坐禅。」其夫人并取太子之言，到于王宫。  

后因一日之中，遂与父王同游于王田，所以见时人耕种收刈，极甚劳力。复见壤里田乌鹊啄啖，深生慈。在阎浮提树下，寂然而坐，思念欲世诸界苦恼之次。大王遂问太子，有何不乐。其太子走至殿下，奏告大王曰：「为宫中谋闷，所以不乐。拟往观看，不敢不奏。」大王既见太子发言，遂遣车匿令被●白马，与太子骑往观看。太子到于东门，忽见一人忙走。殿下见之，非常惊讶，便遣车匿问之：「有何速事？」其人云：「缘我家中有一产妇，连称痛苦，所以奔走。」太子闻之：「世人总还如此，为复只遮一人？」其人之（云）：「世人并皆一般。」太子闻其此语，愁忧不乐。却便归宫。父王闻道太子还宫，遂遣宫人，观其太子颜状，必合欢喜。宫人奏大王曰：「太子还宫，更加愁闷。」大王闻说，亦与忧愁。更添音乐，百般悦乐太子。其太子闻乐，转加不乐。大王遂处分车匿，来晨还被●白马，亦往观看。太子遂出至南门，忽见一老人，发白面皱，形容燋●（悴）。遂遣车匿，问其老人：「曲●（脊）柱杖，君是何人？」其人答曰：「我是老人。」太子问曰：「何名老人？」其老人云：  

眼暗都缘不弁人之形色，耳聋高语并不闻声。  

欲行三里二里之时，须是四回五〔回〕歇。  

少年君子何笑之，此老我不将去，也还留与后人。  

太子遂问：「只你一老，为复尽皆如此？」其老人答曰：「世上不计尊高，老到头之时，亦该如是。」太子闻言，忧愁不乐，回入宫中。大王闻道太子还宫，遂遣宫人，存问太子。其太子蒙问，展转忧愁。大王亦更陪添音乐，欢喜太子，其太子终（中）心不乐。大王遂处分车匿，还被于●，令向西门游观。其太子观看之次，忽见一人就中劣瘦，兼有粥碗，在于头边。太子遂遣车匿问之，「此是何人？」此人答云：「我是病儿。」太子问曰：「何名病儿？」其人云：「地水火风，百气不条（调），起卧力微，是名病儿。」太子又问：「则公一人，但是世人亦复如是？」其病人云：「价铙（假饶）殿下应有尊高，神将有其（期）！」  

拔剑敌兵万众，平得四海之人；一朝病卧在床枕上，转动犹须要两人扶。念佛吟  

太子闻之，亦加不悦，便乃还宫。大王闻道太子还宫，遂唤太子问之：「吾从养汝，只是怀愁，昨日游观去来，见于何事？」太子奏大王曰：「西门观看，不见别事，见一病儿，倍加劣瘦。遂遣车匿问之，「则君一如此，诸人亦然？」其人云：「殿下位即尊高，病来相侵，亦皆如是。」所以忧愁。」大王遂遣车匿宫人引其太子更往观看，行至北门，犹（游）观之次，忽见一人卧于荒野，●（●）胀坏烂，四伴有人，高声哭泣。遂遣车匿问之：「此哭者是何人？」其人云：「我是丧主。」太子问丧主：「卧于荒野是甚人。」答云：「此是死人。」太子问道：「只此一人死？诸人亦然？」丧主答曰：「殿下！国王位即尊高，煞鬼临头无逃死处。」太子见说死相，更乃愁忧，便却还宫。大王闻道太子还宫，遂亲唤问。太子蒙诏，遂见父王。其大王道：  

人间恩爱，莫过父子之情。  

若说世间因缘，莫若亲生男女。  

假使百虫七鸟，犹自为子，此身堕落五道三涂，皆是为男为女，金银珍宝无数，要者任意不难。  

若能取我眼精，心里也应潘得。  

取我怀中怜爱之子，千生万劫实难割舍。  

然须●多恩爱，作罪还须自当。  

父王作罪父王当，太子他家不受殃。  

阿娘作，阿娘受，女且不肯替阿娘。  

自身作罪自身悲，莫怨他家妻与儿。  

自作业时须自受，他家无因入阿鼻。  

父与母，及妻儿，欲拟相留且暂时。  

争那此时缘业断，死王瞋怒怪来迟。  

煞鬼不怕兄弟多，君王眷属总楼罗。  

黑绳系项牵将去，地狱还交渡奈河。  

遮莫楼罗上陵天，南庄北郡置田园。  

未似此身才与谢，男女商量拟分钱。  

大儿要取道东畔，小者只言要西边。  

恶业是门徒自告（造）著，别人不肯入黄泉。念佛  

太子见说如是罪事，更乃愁忧。遂遣车匿被●白马，往出城。观看之次，在于路上，或见一人，削发染衣，威仪祥序，直似象王。太子忽见，遂遣车匿向前问之：「君是何人？」云：「我是师僧。」「何名师僧？」云：「诸漏已尽，复烦恼。衣生●（架）上，饭在盂中，此是师僧。」太子闻说，欢喜非常，速便下马，顶礼三宝。便问三宝：「汝师是谁之弟子？」云道：「我〔师〕是三界大师四生慈父释迦牟尼佛，是我之师。」太子闻说，便问三宝：「如何修行，得证此身？」「悍劳忍苦，六时修行，饶益种种，乃获此身。」太子闻说，欢喜归宫。父王闻道太子归宫，遂遣宫人观占太子喜与不喜？宫人奏大王：「今日太子非常喜悦。」太子与妻耶输倍加精心。六时行道，无有乖阙。后至二月八日，夜半子时，有四天门王唤太子，太子休恋无明之睡，道出家时至。太子闻唤，便遣车匿被●白马，便拟往雪山。  

太子遂告四天门王，其诸处宫门，并皆锁闭，所伴宫人，悉是不睡，如何去得！便被四天门王已（以）手指开宫门閞（关）锁，应有守伴之人，便交睡著。太子道：「我一身觅期（其）解脱，向后彩女，苦难如何。」太子预见前事，遂唤夫人向前，「今有事付嘱，别无留念，只有一辩（瓣）美香，夫人若有难之时，但烧此香，遥告灵山会上，启愿必当救护。切须依此言语。」付嘱已讫，其太子便被四天门王齐捧马足，逾城修道，回手却著玉鞭，遥指耶输道：有佛来世出现之时，生八王子，见大圣出家，亦须随梵行，引接太子。临行，宫人睡著，彩女婚（昏）迷。太子思寸（忖）再三，恐虑宫人在后不知所去，遭受苦楚，遂于城上，留其马踪。太子与四天门王，便往雪山修行。  

到雪山已经时久，耶输降下一子。父王闻之，拍手大怒道：我儿山间苦行，近及六年，因何有此孩子。其新妇答云：「此是马鞭指腹化生之男。」其大王捶钟击鼓，召集群臣，其群臣才到殿前，问诸大臣已下，诏卿等不为别事，只有耶输，养其乱宫之子。往（望）大臣奏一苦楚来，要罪耶输、罗二人。大臣奏对：「苦楚之事，但于街两边立柱，将耶输母子各缚在柱上，遣武士于母身上割一啖与子口中，于子身上割一啖与母口中，此是苦楚。」其王大怪：「此是甚苦？」大臣见大王别要苦楚，遂奏云：「将耶输母子卧在床上，向下著火，应是博（缚）煞。」大王又转大怒。据臣两件苦楚，并不入意，如似交母子二人伏枕而死。大王自言：「苦楚莫越火坑是苦。」遂处分武士，令出王城七里，东西南北高下各堀七步。逡巡武士，便出王城。须臾奏对，火坑堀了。其大王差壮士，令拥耶输罗母子，出于宫门，推入火坑。其耶输云道：「我既在王宫，即是新妇。」若道拥入火坑，便是罪人，两步作一步急行。其耶输告使者：「欲略歇坐片时，得否？」其使者答曰：「若放夫人命，即不得歇息片时。」即一任其耶输到火边。又嘱使者：「请到王宫取一香炉，去得已（与）否？」使人答曰：「约去王城七里，恐怕上命怪之。」耶输既是使人不肯取其香炉去，寻时却发遣道：「将火只于手心中，若是乱宫之子，其无情之火烧手交烂，或是马鞭指腹之子，其火变作清凉。」耶输道（遂）于裙带头取得太子所留美香一瓣，只于手中焚烧，其香烟化为一盖，直诣灵山。其世尊见于香盖，便知耶输母子被父王推入火坑，遭其此难。世尊遂向灵山遥望火坑，以手指其一指，火坑变作清凉池，兼有两朵莲花，母子各坐一朵，不若（苦）化生之子，莫论焚烧耶输母子，直言耗（毫）毛一枝不动。其使者却诣王宫，奏告大王，具此奏对，母子并焚烧不煞。其大王闻之，答云：「三思而后行，再思而可矣，元是新妇不虚。」大王遂处分令宫人五十，兼及细乐，却迎新妇赴于王城。大王有敕：「遣新妇却往后宫，不得与朕相见。仍赐杂彩十床棑斗钱十万贯，充新妇及罗孙押惊。」后因大王朝退，其罗忽于殿前作剧之次，大王忽见，遂问美人：「此孩子是那宫中孩子？」美人奏言：「此是遮月前，火坑烧不煞罗之子。」大王见之，由（犹）有宜（疑）心。其世尊在灵山会上，观见大王有其宜（疑）心，恐更遭苦难，遂修书一封，速差捷寂（疾）鬼使，乘一朵黑云，直至王宫空中，坠在大王案上。寻已祥（详）看书意，口口称是马鞭指腹化生之子。后又世尊更令上足弟子大目乾连，脚踏一朵紫色祥云，直诣王宫，道：「世尊差来传语大王，乞于殿前铺一道场，来日世尊亲自降临，说其宿世因缘。」寻至来，帝释前引，弥勒诸天八部眷属后随，世尊座于五色莲花，赴于道场。其大王将儿下莲花跪拜。有大臣奏大王曰：「此者世尊虽即是儿子，若要他跪拜，恐堕落大王。」其大王取其大臣奏言。寻时，大王自便礼拜世尊，才礼一拜依旧，礼两拜亦依旧，比至礼三拜起来，早已化作一千躯佛众，出来，三十二相，八十种好，顶上元（圆）光，凶（胸）题万字，足蹑千轮，身长丈六，紫磨金容。其大王见佛化为一千体相，宜（疑）悟问言大臣曰：「那是前来者一躯佛，交朕如何认得。」其大臣奏言：「臣亦不识。若要知佛，莫越是亲抱养姨母即合知之。」其姨母答曰：「大王！如人渴来何（河）头饮水，饮水了便来，如何度量期（其）水深浅，亦言不识。」又云：「五百生前耶输陀罗合知先来者佛。」其耶输答曰：「如人山上借路而过，何知树林鸟雀多少。」其臣又奏请：「罗之子合知先来者佛。」遂诏罗。其罗奏云：「请金盘一面，宝珠一粿，令壮士惊行，直至佛前便礼。其罗从头第一礼至九百九十九尊，直至末下一尊面前，放下盘珠。拽其波罗之袖口云：「世尊六年在山山间苦行，不审万福。」其世尊知被认著慈父，便与罗说其宿世因缘。过去劫中，有王号波罗奈王，有于二太子。其王崩后，太子二人，大者不恋云花（荣华），山间修道。小者太子承王宝位，主其天下。后还谋思师兄，遂遣一走马使赴山间，诏其师到于閤门。先且閤门使奏对：「师兄见在閤门，未敢引对。」其王弟贪恋歌乐，不听奏对。将师兄关门立其六日，慢易三宝，不敬师兄。其过去劫中波罗奈王，只今见在净梵王是也。已前过去劫中，你王弟轻输（转轮）者，师兄只吾之身便是。你弟之身，为慢易佛法，不敬三宝，只你罗便是。当日将兄立其六日，却交托生耶输腹中，六年不见光明。其世尊却与罗摩顶授记三归依：第一归依佛，第二归依法，第三归依僧。其罗三归依了，头发不剃随自落，金兰袈娑从体自生，同登佛会，身长一丈，号曰大阿罗汉。今劝坐下听人，此者因缘，希逢难遇。  

更欲说，日将沈，奉劝门徒念佛人，合掌阶前听取谒（偈），总交亲自见慈尊。  

第一常  

一丈红罗八尺强上头更绣二鸳鸯天边织女夸道巧月里恒娥见便藏夜来只知下坐不觉常暗取将  

第二壁画和尚  

壁上无年岁人间绝往来面尘何日洗经卷已时开发乱无刀剃袈裟是笔裁若也无定准墙塌是轮回  

### 三、〔太子成道变文〕（一）  

尔时太子既闻和尚之言，深欲出宫修道，遂乃却回车马，来入宫中，具奏父王：「惟愿大王放儿出家修道，我求上菩提，●（誓）度一切众生。」便乃有偈：  

父王闻奏发声悲，何其我子有别离。  

朕忆当时仙人语，太子长大去修持。  

皇宫不绍金轮位，居山定证佛菩提，果然今日抛吾去，因为西门见死尸。  

净饭大王相劝，且要我儿为伴。  

今朝争忍别离，父子都缘忆恋。  

悉达又闻王语，不肯留身暂住，我观宫内歌欢，日夜由如受苦。  

须抛浊世修行，雪岭今●（霄–宵）定去。  

无心久恋皇宫，有愿须求出路。  

大王为子转加愁，发声大哭泪交流。  

哽咽填胸肠欲断，不忍交儿剃头。  

皇宫帝阙无人绍，后嗣应当一世休。  

令朕心酸难治位，群臣见了面含羞。  

尔时净饭大王留连太子，太子都缘不恋皇宫，净饭大王又劝太子：  

偈曰：  

我儿年少正当时，争忍今朝取别离。  

顺吾尊意权且住，莫入深山受孤恓。  

皇宫行有诸伎女，●（争）得交人别猜疑。  

若思违逆耶娘命，证得菩提有何为。  

（原文至此完）  

### 四、〔太子成道变文〕（二）  

世尊到道场之内，叹者善男子善女人了后，众生有者决定之●（心）。有毛堤子门之内，遍作个大池，一切众生，并总四面。如●（是）世尊心中，某乙在世，不生决定之●（心），其信受。便是善惠身上著禄（鹿）皮之衣，脱洛（落）与下水上如蒲，并箭发如●（沟），共世尊渡池如（而）到东岸。先不与善惠受记，后于我受记。到佛灭度后，号释迦牟尼。如来当时到六欲界天上，作护名菩萨。六年治化众生，六年已，必便（使）是金团天子配下界。检河东三百六十州，河西十六大国。不巽●（那）州悬人语如好检看。却取上界金团天子到上界之者，河东三百六十州，并总不堪，总是苦取之者。河西十六大国，则加毗众永成佛，释众皆有善●（心）。便是大岁却天门下界与●（看），则●（那）加毗众永成。到癸丑年之岁七月十五日夜，从于六欲界天上，降下于磨（摩）耶夫人藏中，托胎左●（腋）但入右。到丙寅之岁，四月八日，于南弥梨园中，手●（摄或扭）忧树，脚泛连（莲）花，右但（诞）下。五百释众●涉。车匿五百白马共成珠宗（●），共佛四月八日同时生。九龙吐水，欲太子记脚七步，一手至（指）天，一手至（指）地，口称为我为尊，某乙向上更无人。当时摩耶夫人遣差●（官）健三人，取取净饭王钱（言）太子但（诞）下在金盘子乘转巽，从天有九队雷明，一队明中，各有一独龙吐水，欲我太子记脚七部（步），一手至（指）天，一手至（指）地，为我为尊，某乙头上更无人。净饭王闻●（者）此语，光颜大悦。三个官健，各相如一队。便唤岳荣之者，打金●（鼓）喜乐。得三日已后，便取太子从大觉长者园中，将引净饭王宫□□已后，阿姨大哀道：夫人拔你如养●前成佛。后到大……不乐在家，言道出家修道，父王并总……（下缺）  

### 五、〔太子成道变文〕（三）  

（上缺）具说生时瑞相。大王闻奏，惊怪忙然，便问国……令称异世之事。又诏诸相师，近抱太子。……阿奴闻诸仙久居岩□，服气●霞，寻百部之明经，占吉凶之善恶。孩童虽生宫内，以世绝伦，莫是鬼魅妖神，莫是化生菩萨，心中疑误，决定审详，善恶二途，分明解说。诸仙奏大王曰：「善生圣子，以世不同，夫人具三十二相者，必作转轮圣王，八十种好者，定为三界之主。圣子有三十二相，相相并加端严，八十随形，形形总超人貌。在家登金轮王位，释种千代而兴隆，出家定证佛身，救拔四生之重苦。自今日后，愿王常胜，愿王常尊。莫信非邪，定生圣子。当施财宝象马七珍，须衣与衣，须食与食。」百寮齐声贺喜，阖国内无不欢忻。思念却返王城，诸天赠一辇舆。若论工就，世所绝希。迎菩萨入在其中，四天王擎舆。更有化生玉女，现身来奉金瓶，前后散众名花。八部龙天左右护卫，太子大王鸾驾全仗而行。近到迦毗罗城，早有一场宝异摩（醯）首罗神圣。自古释种钦虔，士庶供养祇恩，无不从心获益。大王思忖，欲定思（是）非，将向●（庙）中，合知所以。毗沙门空中嗔怒一喝，喝去（泥）神，趍走太子舆前，一步一礼，乞罪乞罪。咄咄泥龛土像身。大王欢悦，见者不警（惊）嗟。非外道不能出矫诈之言，非天魔不能思害之意。便将太子入到龙城，敕下宫人，严持侍养。  

其时南天境内，有一年老尊师，道行精专，德业更无过者，非是人间化利，每向三十三天，共帝释分坐安居，说苦空无常理。忽闻忉利天众，转身称喜庆之声，严置道场；散天花宫宫供养。仙人问彼，有何事由？诸天答之，一佛出世，今在瞻部洲界迦毗罗城净饭王宫作为太子。仙人闻语，速往下方，弃却神通，步行往彼。只将阿陀须童子，入迦毗罗城。时人见之，总生疑怪。自古仙人出入乘五色云，今因何履地而往。鹿转相报。大王闻之，便下玉音，册上尊者。寒温未竟，仙人庆贺大王，卑臣福薄业微，不遇太子利世。遂请大王邀见圣子。是日铺千重之锦绣，启道场于内宫，设万种之香花，令仙人而相见。孩童才始睡著，未得觉来，伏乞尊仙，莫生疲圈（倦）。仙人答曰：「太子是四生慈父，睡眠不敢侵身，行时入定，观心方便，令生拔济。」大王共仙者入内，遣宫人抱太子礼之。虽值瞻礼之时，是返往尊仙之面。仙人得睹，哽噎不能发言，惆怅自身，眼中千道泪落。时王夫人及百寮宫人等，见尊仙哀哭，尽皆失声大哭。良久之时，方能停罢。大王道：「朕生一子，欢喜非常，尊仙哭之，有何怪异。」仙人奏曰：「佛世难值，历万劫而一逢，怨恨自身，临命终而得见。将思薄福，广造恶因。碎骨分（粉）身，不将为是。如斯苦切，实是难陈。伏乞大王，勿生疑阻。」宫人抱出阿孩儿，相貌端严，世所希有，胸前具题万子（字）。仙人一睹，泪双垂流。于是仙人报净饭大王道：「太子●前万字，了了分明。顶上圆光，辉辉现有。不乐珍轮位，直求无上菩提。练行修身，必作四生父母。王若不信，臣以解之。圣子万行具修，六波罗蜜俱备。十九出家，三十成道。菩提树下，降伏众魔。波罗奈城，得上之法宝。更莫犹预，此事端然，谛受谛听，一一开决，上来所说，不惭仙人说其昔一说三十二相，金轮王周论八十随行，定知是佛，遂使太子闻说将。（下缺）  

### 六、〔太子成道变文〕（四）  

（上缺）梵王夫人同议，欲与太子谋于婚媾。其太子见道父王夫人，准拟疋示，不乐如斯。其太子自发心愿，求便在后宫结坛说法，集合五百宫人婇（彩）女听受。诸人不知圣教，数中为（唯）有耶殊（输，下同）彩女，识辩（辨）毫相，便施与太子指环。其悉达太子，收在怀中。散后告说父王夫人，只此耶殊彩女纳眷。寂其太子，日夜转持戒行，虽求愿得耶殊彩女，亦似无妻一般。不曾与女同床，日日四暮其身，夜即取于毡褥，别在一边，并无贪俗之事。其父王与夫人言说：「我此太子，且与世间不比，具有毫相双光，常持苦行，心无退转。」便令宫内专切敬重，不遣外边私出。其太子见其父母识知毫相，便欲波逃，愿求苦行。其父王更切堤坊（提防），恐虑透漏。遂差三十宫常加守护，白日在左右伴坐，夜即锁闭房门。其太子端然如守行，瑞相转明。见此世间，有贫有富，有老有亡，其太子更愿雪山修行，不恋世俗。缘太子有于惠眼，渐渐更觅方便。东西守养，年登十九，早知自身，合是有天圣地神，助膺取来。后因亭午之间，行至后园散闷，忽见槽上所有百千疋龙马内，见珠琮（●）白马一疋。后槽饲马行官数中，见其一人。太子心中思惟，此者一人一马，堪共修行。才叹羡了，便却归前宫房内。直至二月七日夜至三更已来，忽见四个神人空中言道：「取太子来，修行时至。」其太子睡校（觉），遍体汗流，端然如（而）座。其守伴宫人，例皆不睡。其太子惠眼，观见神人，遂言：「据是圣力取来，其房门閞（关）锁，宫人不睡，此者有何之计？」语由未了，被神人以手指却一匝，宫人例总●（瞌）睡，兼房关锁并开。当时神人取得太子，便于后园。（下缺）  

### 七、〔太子成道变文〕（五）  

（上缺）却且住，不到五岁已上，父王便取妻与太子。于大街中●玖从彩色楼子，上坐十六大国。应有大●（富）长者之女，队队如（而）过。太子并总不看，见前劫婢女破面与笑，色取中脂（指）环，便朾（打）喜●（鼓），便与成亲。三年之内，别床而宿。太子坐禅，夫人行道，夫人坐●（禅），太子行道。到七年之时，□□□便成出家。父王遣差五百个力助四门，如方四门观看。先到东门，见生老，恣（咨）车匿，因何而老？车匿答曰：「有生有老。」太子不●（寞—乐）便别，却回而入。南门见病，西门见四（死）。北门见削发●（洁）衣凡僧。便是苦行●山。夜半子时，车匿白马，太子三人同□而去。太子乘马而上，妻是耶须陀罗，夫人并总不觉，著金边（鞭）至坏角。四天王乘太子马脚●●成而去。至五更，到雪山，先●（广）归轮。太子后成佛道，一惮（弹）指中，到兜率天宫中，说是到●（头）共成上。（下缺）  

### 八、〔八相变〕  

尔时释迦如来，于过去无量世时，百千万劫，多生波罗奈国。广发四弘誓愿，直求上菩提。不惜身命，常以己身，及一切万物，给施众生。慈力王时，见五夜叉，为啖人血肉，饥火所逼，其王哀愍，与身布施喂五夜叉。歌利王时，割截身体，节节支解。尸毗王时，割股救其鸠鸽。月光王时，一一树下，施头千遍，求其智慧。宝灯王时，剜身千龛，供养十方诸佛，身上燃灯千盏。萨埵王子时，舍身数度，●（济）其饿虎。悉达太子时，广开大藏，布施一切饥饿贫乏之人，令得饱满。兼所有国城妻子，象马七珍等，施与一切众生。或时为王，或时为太子，于波罗奈国五天之境，舍身舍命，不作为难。非但一生，如是百千万亿劫，精练身心，发其大愿，种种苦行，无不修断，令其心愿满足。故于三无数劫中，积修万行，只为功充果满，方成佛位。佛者何语，佛者觉也。觉悟身中真如之性，觉心内烦恼之怨。出生死之●（尘）劳，践菩提之阃域。六通具足，五眼元明，为三界大师，作四生慈父。从清净土，著蔽垢衣，出现娑婆，化诸弟子。佛子三大僧祇愿力坚，六波罗蜜行周旋。  

百千功德身将满，八十随行相欲全。  

未向此间来救度，且于何处大基缘。  

当时不在诸馀国，示现权居兜率天。  

未审兜率陀者，是梵语，秦言知足天。兜名少欲，率是知足，此是欲界第四天也。况说欲界，有其六天：第一四天王天，第二忉利天，第三须夜摩天，第四兜率陀天，第五乐变化天，第六他化自在天。如是六天之内，近上则玄极太寂，近下则闹动烦喧，中者兜率陀天，不寂不闹，所以前佛后佛，总补在依此宫。今我如来世尊，亦当是处。此是上生兜率相，已上总管自下降。  

于是我佛观见阎浮提众生业重，流浪难出苦源，纵欲  

我佛观见阎浮提众生，业鄣深重，苦海难离，欲拟下界劳笼，拔超生死。遂遣金团天子，先届凡间，选一奇方，堪吾降质。于此之时，有何言语云云：  

我今欲拟下阎浮，汝等速须拣一国。  

遍看下方诸世界，何处堪吾托生临。  

尔时金团天子，奉遣下界，历遍凡间，数选奇方，并不堪世尊托质。唯有迦毗卫国似膺堪居，却往天中，具由咨说云云：  

当日金团天子，潜身来下人间。  

金（今）朝菩萨降生，福报合生何处。  

遍看十六大国，从头皆道不堪。  

唯有迦毗罗城，天子闻名第一。  

社稷万年国主，祖宗千代轮王。  

我观过去世尊，示现皆生佛国。  

看了却归天界，随于菩萨下生。  

时当七月中旬，托荫摩耶腹内。  

百千天子排空下，同向迦毗罗国生。  

是时摩耶夫人梦想有孕，月满将充，宫中烦闷而愁怨，遂伴嫔妃游后苑。睹无忧树，举手攀枝，释迦真身从右胁诞出。当此之时，有何言语云云：  

无忧树下暂攀花，右胁生来释氏家。  

五百天人随太子，三千宫女捧摩耶。  

堂前飞来鸳鸯被，园里休登●翠车。  

产后孩童多瑞相，明君闻奏喜无衙（涯）。  

太子既生之下，感得九龙吐水，沐浴一身。举左手而指天，垂右辟（臂）而于地，东西徐步，起足莲花。凡人观此皆殊祥，遇者倾瞻之异瑞。当尔之时，道何言语：  

九龙吐水浴身胎，八部神光曜殿台。  

希期（奇）瑞相头中现，菡萏莲花足下开。  

又道：  

指天天上我为尊，指地地中最胜仁（人）。  

我生胎分今朝尽，是降菩萨最后身。  

于是大王怜爱太子，将向后宫，令遣频（嫔）妃，遂交育养。其时被诸大臣道：「大王！太子本是妖精鬼魅，请王须与弃亡。若也存立人间，必定破家灭国。」当尔之时，有何言语云云：  

太子生下瑞灵颜，诸臣猜道是妖奸。  

臣请大王须除弃，留存家国总不安。  

当时文殊菩萨，密见诸臣不识是出世之仙，恐谄损伤太子。遂化作一臣，数越起超班，谨对奏言：「大王审察，莫取诸臣言教，细意再思。此是异圣奇仁，不同凡类。」当尔之时，有何言语云云：  

太子相好无等伦，降下阎浮化理民，居家定作轮王位，出世应为大法尊。  

文殊菩萨遂向大王道：「大王若不信，南山有一阿斯陀仙仁（人），修行岁久，道行精专。屈请将来，令交瞻相，大王便悉此事。」云云：  

南山有一阿斯仙，修行岁久道行专。  

颜貌已过经千载，早登五道相人间。  

瞻看国内呼第一，世上无比共齐肩。  

屈请将来令交相，臣此今朝不虚然。  

既见菩萨语了，大王感取儿（而）言，来日屈请仙人。侵晨便至门守（首），邀请上殿，对说因由。大王有夫人产生，乃出奇祥太子，生下便语，口称唯尊，天上人间，独我无胜。固（故）请仙哲，占相斯人。仙人见太子出来，流泪满目，手拭眼泪，口赞希嗟。当尔之时，道何言语：  

大王屈请圣仙才，侵晨便到门守（首）来。  

广排绮席花敷殿，共王祗●（揖）上基阶。  

启口申说夫人孕，生下太子大奇哉。  

仙人忽见泪盈目，呼（吁）嗟伤叹手●。  

仙人既召之后，却向大王道：「太子是出世之尊，不是凡人之数。大王今若不信，城南有一泥神，置世已来，人皆视。王疑太子魍魅，但出亲神前。的是鬼类妖精，其神化为凝血，若不是精奸之类，只合不动不变。」于尔之时，有何言语：  

城南有一摩（醯）神，见说寻常多操嗔。  

世上或行诈伪事，就前定验现其真。  

大王但将此太子，才见必合始知闻。  

若是祯祥于本主，的定妖邪化为尘。  

大王明日，广排天仗，远出城南，将百万之精兵，并太子亦随驾幸。行至神庙五里以来，泥神被北方天王唱（喝）一声，虽是泥神，一步一倒，直至大王马前，礼拜乞罪。佛子  

咄咄泥堪土像身，空将昧语诳时人。  

从此大王怀抱子，便是牟尼大世尊。  

又道：  

因何不起出门迎，礼拜求哀乞罪轻。  

舍却多生邪见行，从兹免作鬼神形。  

大王道：「圣者寻常多操恶，今日礼拜甚人？泥神道：「不是礼拜大王，礼拜大王太子。何故？太子有三十二相，八十种好，项背圆光，紫摩（磨）金色。在家作转轮王位，出家定证佛身，所以礼拜。」  

大王见说上事，即便归宫，处分彩女频（嫔）妃，伴换太子，恒在左右，不离终朝。太子年登拾玖，恋著五欲。天帝释道：「太子此来下界，救度众生，何故纵意自恣，贪著五欲。」太子悟得此事，当便心回。其时二月一日，太子在于宫中，欲往巡历四门，游玩花木。遂遣宫监及诸从人，一齐相随，同往观看。天帝释知太子游观四门，各化一身，于此四门，令交太子，悟其生死。才出东门之外，陌上忽逢一人，行步，极甚忙切。太子见已，遂遣车匿迎前问之：「公是何人，行步速？」其人道：「家中新妇有难，拾月将充，苦痛逼身，所以速。」太子又问：「生者只是一人，人间总有？」其人道：「一例如状。」  

我家有子在临胎，千般痛苦诞婴孩。  

父子忙重发愿，只愿平善不逢灾。  

太子遂闻生者，忧切转加，便疑（拟）还宫，又作一偈，叹道：  

太子闻孩子诞生来，方知世事实苦哉。  

生下人身不长久，日月流速递相催。  

太子作偈已了，即便归宫，迷闷忧烦，极甚不悦。大王见太子愁忧不乐，更添百般细乐，万种音声，令遣宫内，为欢太子，太子都不入耳。再处分车匿，来晨被于朱白马，却往南门观看。是时太子车驾，及诸侍从员寮，才出南门，忽尔行次，不逢别事，见一老人，发白如霜，鬓毛似雪，眉中有千重碎皱，项上有百道（粗）筋，双目则珠泪长垂，两手乃（牢）扶柱杖，看人不识，共语无，缓行慢行，喘细喘。太子见已，即便惊忙，当尔之时，道何言语：  

策杖低腰是何人，面无光色鬓如银。  

为复世人无二种，为复老者只一身。  

太子见已，莫辨圣凡，令遣车匿问之，此者是何人也？车匿奉命，直见老翁，「是何人，在此而立？」数件叫问，都没挨，推筑（催促）再三，方始回答。老人道：「吾今桑榆已逼，锺漏将穷。眼暗都不识人，耳聋不闻音响。十步之内，九件长嘘。寿限将临，此名为老。殿下既问，然说实情。」当尔之时，有何言语：  

鸡皮鹤发身憔悴，耳聋眼暗不能行。  

此老都来不将去，必定留传与后生。  

太子遂遣车匿，却往重问再三。●（寡）人道：「太子恒在宫围（闱），不知事间之事，为复人总衰老，为复只是一人，请不惜情，子细分雪。」车匿蒙使，趍骤直见老翁，具说所问根原，直申太子情恳。老翁蒙问，攉笑呵呵，说道：「我辈凡夫，高下共同一体空，不是吾之衰老，转转便到后生。虽然殿上尊高，老相亦复如是。既蒙来问，具说原由。」于此之时，有何言语：  

眼暗都缘不弁色，耳聋高语不闻声。  

欲行三里二里时，虽是四回五回歇。  

太子闻已，转更泣泪愁眉，回答一偈：  

太子闻言情绪悲，少年全得没多时。  

必若老来何处避，顾恋荣华也是痴。  

太子作偈已了，更积愁忧，叹息长嘘，泪珠流滴。当便回驾，却入宫闺。父王闻太子还宫，遂遣大臣存问。今晨殿下，散闷闲游，驾幸南门，见何景像。太子蒙问，具答上情，改变颜容，都无人色。大臣走出，申奏王知。今晨太子散烦，愁忧更加转极。大王闻奏，怨噎连胸。遂遣彩女嫔妃，相劝伴换。太子无心欢悦，有意愁忧。台眼不看，两眉莫展。来日遣被朱●（●）白马，即往西门巡行。忽见一人，四体极其羸劣，形容瘦损，喘息不安。两面人扶，千般●痛，兼有药碗，在于头边，百味饮食将来，一般都不向口。太子遂遣车匿问之：「君是何人？」其人答曰：「我是病儿。」太子又问：「何名病儿？」其人道：「人生世间，地水火风，成其四大。一大不调，百一病起，此名病儿。」又问：「病者唯公一个，为复尽皆如然？」病儿道：「殿下禄重官高，病患亦复如是。」老人被问，具已咨闻。当尔之时，道何言语：  

拔剑平四海，横戈敌万夫。  

一朝床枕上，起卧要人扶。  

太子闻偈，哽噎非常，遂乃叫切含悲，亦道一偈：  

太子闻道病来侵，万般愁苦转萦心。  

贵贱都来同幻化，何须多要积珠金。  

太子作偈已了，即便归宫，颜色忙祥，愁忧不止。大王闻太子还宫，遣宫人遂唤太子：「吾从养汝，只是怀愁。昨日游观西门，见于何物？」太子奏大王曰：「昨日游玩，不见别馀，见一病儿，形骸羸瘦。遂遣车匿，所问病者，只是一人？他道世间病患之时，不谏（拣）贵贱。闻此言语，实积忧愁。谨咨大王，何必怪责。」大王遂遣太子，来日却往巡游。至于北门，忽见一人，归于逝路。四支全具，九孔□□，卧在荒郊，●胀坏烂。六亲号叫，九族哀啼，散发披头，浑堆自扑。遂遣车匿往问，问云：「此是何人？」丧主具说实言，道：「此是死事。」「即公一个死，世间亦复如然？」丧主道：「王侯凡庶一般，死相亦无二种。」当尔之时，有何言语：  

国王之位大尊高，煞鬼临终处逃。  

死相来侵皆若此，还漂苦海浪滔滔。  

太子答：  

太子闻死转愁眉，再三怨恨实可悲。  

直饶万乘君王位，势长风促得多少时。  

太子吟咏已了，更乃愁忧，嗟叹我辈凡夫，如何克得此事。闷心数四，忧苦再三，即便还宫，都喜色。父王闻太子入内，亲唤至于面前。遂乃出于善言，亲自劝免（勉）：「若说世间恩爱，不过父子情深，细论世上恩情，莫若亲生男女。皆是宿生缘业，今世托我胎中，且作国王大臣，此合不愁天地。自经数日，都无欢颜，解闷巡游，转加忧恼。百鸟尚为子屈，何况我辈君王。若是孝顺之男，直申心中所愿。财物库藏，任意般将，不管与谁，进（尽）任破用。」既奉父王劝免（勉），原来不称情怀。愁聚两眉，泪流双眼。父王劝谏太子不得，无计思量。当尔之时，  

朕缘一国作人王，富贵凌天极豪强。  

比望我子受快乐，因何愁苦转悲伤。  

太子道：  

遮莫高贵逞豪雄，人生再会大难逢。  

生老病死相煎逼，积财千万总成空。  

太子来日，遂遣车匿，被于朱综（●），往出城门。在于路上，观看之次，忽见一人，削发染衣，徐行缓步。太子忽见，即遣车匿问之：「君是何人，在此游玩？」此人答曰：「我是师僧。」太子却问：「何名师僧？」此人答曰：「诸漏已尽，烦恼顿除。饭在盂中，衣生架上。舍割世间恩爱，唯求佛果菩提。不恋烦喧，精勤大教，此名师僧。」太子闻已，欢喜非常，下马虔恭于一心，合掌礼拜于三宝。便问：「和尚，是谁之弟子？」和尚答曰：「我是三教大师，四生慈父，为人天之道首，作苦海之舟船，释迦牟尼如来，是我之师父。」和尚蒙问，具答实情，当尔之时：  

和尚既蒙太子问，实情并乃具说知。  

若说我之本师父，便是如来大牟尼。  

和尚吟偈已了，太子却问：「如何修行，证得此身？」和尚道：「精勤行道，忍苦捍劳，救济众生，坚持戒学，乃获此身。」太子闻已，即便生欢。当尔之时，道何言语：  

太子见已便欢忻，顿舍烦恼断贪嗔。  

上菩提成佛事，决定修行证此身。  

尔时太子，悟身之而非久，了幻体之无常。其夜子时，感天人而唱道。唤云：「太子，修行时至，何得端然。」太子忽从睡觉，报言空中：「如此唤呼，是何人也？」即时空中报曰：「我是金团天子，遣助太子修行。正是去时，何劳懈怠。」太子答曰：「我大王令五百宫监，守伴三时，不离终朝，如何去得。」天人答言：「我交一瞌睡神下界，令百人尽皆昏沈，即便相随，有何不得。」言之已了，宫人并总睡著，婇女五百睡著，只留车匿醒悟，被得朱骏（●）白马，牵来直近阶前。感四天王以捧马蹄，攒一队而腾空发。时当二月，日在八晨。离迦毗之罗城，赴雪山而苦行云云：  

楼头才打三更鼓，寺里初声半夜钟。  

一似门徒弹指顷，须臾便到雪山中。  

太子既离皇阙，已赴雪山。顾险岭之嵯峨，望奇峰之岑峻。乃见千年石盖，万岁松萝，前圣经行之纵（踪），后佛修因之地。云云：  

当时坚意誓心贞，顾岭嵯峨不畏惊。  

南北东西行七步，问阿（那）盘陀石最平。  

太子座已，专注修行。辞妄想以攀缘，绝尘埃而舍割。遣于车匿，却返王城。未去之间，车匿愁切，跪申太子，固诉陈言：「奉旨回而不辛（幸），虑王妃之勿信。空将白马，由恐狐疑。车匿鄙词，难为的实。」云云：  

太子夜半出来时，宫人美女不觉知。  

今日空回白马去，大王亦（一）见便生疑。  

是时太子，语于车匿，付属再三。将头冠以献父王，牵白马而却还本厩。朱衣丽服，脱卸收封。回付宫人，以为信物。车匿承旨，不惮艰辛，引马登程，奉归本国。即感白马●跪，满目而滴泪成池。万树千花，失光严之秀色。含蹄（啼）缓步，徐下山来。当尔之时，道何言语：  

行行行来下青山，马叫人悲惨别颜。  

千树夜花光●烂，一溪流水绿潺潺。  

心忧到被君王问，暗地思量奏对言。  

亦入城来人总喜，问太子如今在阿那边。  

太子自别车匿之后，上高岭之喦龛，立弘愿以坚贞，求菩萨之至切。入于襌室，定意安祥，食一麦而为斋，养四大之幻体。芦穿透膝，顶鹊为巢。断有漏之凡疑，誓无边之上德。精专圣道，不起邪尘。独住山间，唯祈净行。云云：  

自别车匿住雪山，苦行殷勤志道专。  

日食一麻或一麦，散（鹊）巢窠顶上安。  

太子一从守道，行满六年。当腊月八日之时，下山于熙连河沐浴。为久专恳行，身力全无，唯残骨筋，体尤困顿。河中洗濯，浣腻洁清。既欲出来，不能攀岸。感文殊而垂手，接臂虚空；承我佛于河滩，达于彼岸。遂逢吉祥长者，铺香草以殷勤，紫磨严身，金黄备体。云云：  

六年苦行志殷勤，四智俱圆感觉身。  

下向熙连河沐浴，上登草座劝黎民。  

紫金满覆于其体，白毫光相素如银。  

文殊长者设愿厚，供养如来大世尊。  

我如来既登草座，观心未圆。忽逢姊妹二人，一时迎前礼拜，口称名号，是阿难陀，田中牧牛，常游野陌，每将乳粥，供养树神。偶见世尊，回特献俸。又感四天王掌钵，来奉于前，并四钵纳一盂中，可集三斗六升。三斗者降其毒；六升者，则六波罗蜜因是也。既备功圆，便能至圣。遂往金刚座上，独称三界之尊；鹫岭峰前，化诱十方情识。降天摩（魔）而战摄（慑），伏外道以魂惊。显正摧邪，归从释教。云云  

自登草座睹难陀，回将乳粥献释迦。  

四王掌钵除三毒，功圆净行六波罗。  

金刚座中严灵相，鹫岭峰前定天魔。  

八十随形皆愿备，三十二相现娑婆。  

况说如来八相，三秋未尽根原。略以标名，开题示目。今具（且）日光西下，座久延时。盈场并是英奇仁（人），阖郡皆怀云（云怀）雅操。众中俊哲，艺晓千端。忽滞淹藏，后无一出。伏望府主允从，则是光扬佛日，恩矣恩矣。  

### 九、〔破魔变文〕  

降魔变押座文年来年去暗更移，没一个将心解觉知，只昨日边红艳艳，如今头上白丝丝。  

尊高踪（纵）使千人诺，逼促都成一梦斯，更见老人腰背曲，犹自为妻儿。  

君不见生来死去，似蚁修还，为衣为食，如●（蚕）作（茧）。假使有拔山举顶（鼎）之士，终埋在三尺土中。直饶玉提金绣之徒，未免于一椷灰烬。莫为久住，看则去时，虽论有顶之天，总到常之地。少妻恩厚，难为与替死之门；爱子情深，终不代君受苦。忙忙（茫茫）浊世，争恋久居；模模（漠漠）昏迷，如何拟去。不集开常意树，早折觉花，天宫快乐处，须生地狱下。波吒莫去死，去了却生来。合叹伤，争堪你却不思量：  

一世似风灯虚没没，百年如春梦苦忙忙，心头托手细参详，世事从来不久长。  

遮莫金银盈库藏，死时争岂与君将？  

红颜渐渐鸡皮皱，绿鬓看看鹤发仓（苍），更有向前相识者，从头老病总无常。  

春夏秋冬四序摧（催），致令人世有轮回。  

千山白雪分明在，万树红花暗欲开。  

燕来燕去时复促，花荣花谢竟（竞）推排。  

闻揵（健）直须疾觉悟，当来必定免轮回。  

〔欲问若有如此事〕，经题名目唱将来。  

已（以）此开赞大乘所生功德，谨奉庄严我当今皇帝贵位，伏愿长悬舜日，永保尧年，延凤邑于千秋，保龙图于万岁。伏惟我府主仆射，神资直气，岳降英灵。怀济物之深仁，蕴调元之盛业。门传阀阅，抚养黎民，总邦教之清规，均木（水）土之重位。自临井邑，比握（屋）如春，皆传善政之歌，共贺升平之化。致得岁时丰稔，管境谧宁。山积粮储于川流，价卖声传于井邑。谨将称赞功德，奉用庄严我府主司徒，伏愿洪河再复，流水而绕乾坤；此（紫）绶千年，勋业长扶社稷。次将称赞功德，谨奉庄严国母圣天公主，伏愿山南朱桂，不变四时；领（岭）北寒梅，一枝独秀。又将称赞功德，奉用庄严合宅小娘子郎君贵位。儿则朱婴（缨）奉国，●负（匡辅）圣朝。小娘子眉奇（齐）龙楼，身临帝阙。门多美玉，宅纳吉祥，千灾不降于门庭，万善咸臻于贵户。然后衙前大将，尽孝尽忠；随从公寮，惟清于（与）直。城隍社庙，土地灵坛，高峰常保于千秋，海内咸称于无事。又将称赞功德，奉用庄严我都僧统和尚。伏愿长承帝泽，为灌顶之国师；永镇台阶，赞明王于理化。  

金仙诞质，本在周朝；像法流行，元因汉代。昭王之世，挟祥梦于千秋；壬午之年，弃皇宫于雪岭。六载苦行，四智周圆，破九百万之魔军，成八十庄严之好相。遂得天上天下，惟佛独尊，三界之中，竟无有比。时当青阳令节，仲景方春，是佛厌王宫之晨（辰），合宅集休祥之日。睹佛玉毫之相，何福不臻；现金人最胜之形，何灾不●：  

三代僧祇愿力坚，六波罗蜜行周圆，百千功德身将满，八十随形意欲全。  

以向此间来救度，且于何处待几（机）缘？  

当时不在诸馀国，示现获居兜率天。  

我佛当日为度众生，弃舍王宫，雪山修道。今经六载苦修行，四至周圆，当腊月八日之晨，下山于熙莲河沐浴，洗多年之腻体，证紫磨之金身。出清净之爱河，遇吉祥之长者。广铺草座，供养殷勤；牧女献乳于此时，四王捧钵于是日。才登座上，震动魔宫。魔王当尔之时，道何言语：  

苦行山中经六年，四知周圆道果坚。  

下山欲救众生苦，洗浊（濯）垢腻在熙莲。  

才出河来逢长者，广铺草座结良缘。  

牧女献乳亲供养，四王捧钵到河边。  

才座定，震天宫，故知圣力遍无穷。  

魔王登时观下界，方知如来出世中。  

于是魔王既观下界，又不见五逆之男，又不见孝顺之子，为（唯）见我南阎浮提净饭大王悉达太子成登正觉之时。魔王口中思维道：「若是交他化度众生，我等门徒，于投佛里；不如先集徒众，点检魔宫，恼乱瞿昙，不交出世。」魔王当时道何言语：  

魔王忿怒在逡巡，广点妖邪之鬼神。  

睹见如来今出世，雄心耐便生嗔。  

不了自家邪神吕（侣），擎山覆海灭今（金）人。  

处分鬼神齐用命，捉将来，畅我身。  

于是魔王击一口金钟，集百万之徒党。当时差马头罗刹哲为游弈将军，●（捷）疾夜叉保作先锋大将，鸠盘吒鬼排戈戟以前行，毗舍奢神领甲兵而后拥。召阿修罗军众为突将，则●目扬精（睛）；舍毗胁多神后随，而乃乍瞋乍喜。更有夜叉虞候，罗刹都巡，并剑戟牙，利毛同爪，手持铁棒，●带赤蛇。驱精魅以于前行，魍魉鬼神在后。阎罗王为都统，总管诸军，五道大神兼押衙大将，又知斩斫。唤风伯雨师作一营，呼行病鬼王别作一队。妖婆万众，有耳不闻，器檞（械）千般，何曾眼见。然后辟两阵，分四厢，左绕右遮，前驱后截。用●雷为战鼓，披闪电作朱旗，纵猛风以前荡，勒毒龙而向后。蚖蛇盘结，遍地盈川，神鬼交横，摇精动目。更有飞天之鬼，未其形，或五眼六牙，三身八臂，四肩七耳，九口十头，黄发赤髭，头尖额阔。或腕臂细，头小脚长，披其弄于山川，呼吸吐其云雾，摇动日月，震撼乾坤，作啾唧声，传波吒号。魔王自领军众，来至林中。先铺靉靆之云，后降泼墨之雨。方梁櫑木，楅塞虚空，捧石擎山，昏蔽日月。强风忽起，拔树吹沙，天地既不辩东西，昏暗岂知南北，一时号令，便下天来，逡速之间，直至菩提树下。  

点检邪魔百万般，拟捉如来似等闲，军前号令诸神鬼，瞿昙未死不归还。  

魔王自为都元帅，总管诸军依指挥，靉靆之云空里报，泼下黑雾似墨池。  

雨点若著如中箭，电子逢人似连锤，山岳擎来安掌里，江河捻来直下倾。  

空里闹，世间惊，号令唯闻唱煞声。  

红旗卷处残霞起，皂纛悬处碧云飞，鬼神云里皆勇猛，魔王时时又震威，围绕佛身千万匝，拟捉如来畅絮情。  

于是我佛菩提树下，整念思惟道：「他外〔道〕等总到来，如何准拟？」遂起慈悲善根力，方便降伏邪徒，不假干戈，宁劳士马。如来所持器杖，与彼全殊，且著忍辱甲，执智慧刀，弯禅定弓，端慈悲箭，骑十力马，下精进鞭。惭愧刀而未举，鬼将惊忙；智慧剑而未轮，波旬怯惧。垂烟吐炎之辈，反被自烧；戴石擎山之徒，自沈自坠。外〔道〕等弓欲张而弦即断，箭欲发时花自生，枪未盘而自折，剑未轮而刃落。●雷翻为梵响，雹子变为珍珠。红旗出没，香风自生，猛火黑烟，栴檀雾降。我佛现其定力，外道波旬无门怯惧，大者雾中觅走，少者云中撼战。魔王见此，且却回车，罗刹叩头，由称死罪。回戈便发，却往魔宫，毒气未亡，上生忿怒云云。  

魔王神变总骋了，不能摇动我如来。  

宝剑才挥刃即亡，弓欲张而弦即断，擎山撮海骋神通，方梁櫑木遍虚空，拟害如来三界主，恰似落叶遇秋风。  

魔王自为都元帅，怕急潜身无处容，遂向军前亲号令，火急抽兵却归宫。  

不念自是邪神类，比并天中大世尊，罗汉虽然是小圣，力敌天魔万万重。  

鬼神类，万千般，变化如来气力滩（难），任你前头多变化，如来不动一毛端。  

魔王见此阵势似输，且还抽军，回归天上。不察自家力劣，辄拟恼害如来，忿怒之情，上由（尚犹）未息。然后端居正殿，及（反）据香林，扼腕扬眉，铺唇叵耐。魔王有其三女，忽见父王不乐，遂即向前启白大王  

近日恰似改形容，何故忧其情不乐。  

为复诸天相恼乱？为复宫中有不安？  

为复忧其国境事？为复忧念诸女身？  

惟愿父王生慈愍，如今为女说来由。  

父王道云云：  

不是忧念诸女身，汝等自然已成长；也不忧其国境事，天宫快乐更何忧。  

吾缘净饭悉达多，近日已于成正觉，叵耐见伊今出世，应恐化尽我门徒。  

若使交他教化时，化尽门徒诸弟子；我即如今设何计，除灭不交出世间。  

于是三女遂即进步向前，谘白父王云云：  

瞿昙少小在深宫，色境欢娱争断得！  

没是后生身美貌，整是贪欢逐乐时。  

我今齐愿下阎浮，恼乱不交令证果，必使见伊心退后，不成上大菩提。  

魔王闻说斯计，欢喜非常。库内绫罗，任奴妆束，侧抽蝉鬓，斜插凤钗，身挂绮罗，臂缠璎珞。东邻美女，实是不如；南国娉人，酌（灼）然不及。玉貌似雪，徒夸落（洛）浦之容；朱脸如花，谩说巫山之貌。行风行雨。倾国倾城。人漂五色之衣，日照三珠之服。仙娥从后，持宝盖以后随；织女引前，扇香风而塞路。召六宫彩女，发在左边；命一国夫人，分居右面。直从上界，来到佛前，歌舞齐施，管弦竞奏云云：  

论情实是绮罗人，若说容仪独超春。  

身挂天宫三珠服，足蹑巫山一片云。  

第一女道：「世尊！世尊！人生在世，能得几时？不作荣华，虚生过日。奴家美貌，实是无双，不合自夸，人间少有。故来相事，誓尽千年。不弃卑微，永共佛为琴瑟。」  

女道：「劝君莫证大菩提，何必将心苦执迷。  

我舍慈亲来下界，情愿将身作夫妻。」  

佛云：「我今愿证大菩提，说法将心化群迷。  

苦海之中为船筏，阿谁要你作夫妻。」  

第二女道：「世尊！世尊！金轮王氏，帝子王孙，把（抛）却王位，独在山中寂寞。我今来意，更无别心，欲拟伴在山中，扫地焚香取水。世尊不在之时，我解看家守舍。」  

女道：奴家爱著绮罗裳，不勋（熏）沈麝自然香；我舍慈亲来下界，誓将●（纤）手扫金床。  

佛道：「我今念念是常，何处少有不烧香；佛座四禅本清净，阿谁要你扫金床！」  

第三女道：「世尊！世尊！奴家年幼，父母偏怜，端正无双，聪明少有。帝释梵王，频来问讯，父母嫌伊门卑，令不交作新妇。我见世尊端整，又是净饭王子，三端六艺并全，文武两般双备。是以抛却父母，故来下界阎浮，不敢与佛为妻，情愿长擎座具。」  

女道：「阿奴身年十五春，恰似芙容出水宾（滨）。  

帝释梵王频来问，父母嫌卑不许人。  

见君文武并皆全，六艺三端又超群，我舍慈亲来下界，不要将身作师僧。」  

佛道：「汝身早合舍女身，只为从前障佛因，大急速须归上界，更莫分云（纷纭）恼乱人。」  

魔女不信世尊之言，谩发强词，轻恼于佛。于是世尊垂金色臂，指魔女身，三个一时化作老母。且眼如珠盏，面似火曹，额阔头尖，胸高鼻曲，发黄齿黑，眉白口青，面皱如皮裹髑髅，项长一似箸头子。浑身锦绣，变成两幅布裙，头上梳钗，变作一团乱蛇。身腃项缩，恰似害冻老，腰曲脚长，一似过秋谷。浑身笑具，甚是尸骸，三个相看，面无颜色。心中不分（忿），把镜照看，空留百丑之形，不见千娇之貌。姊妹三个，道何言语：  

不是天为孽，都缘自作灾。  

娇容何处去，丑陋此时来。  

眼里睛如火，胸前瘿似魁。  

欲归天上去，羞见丑头。  

魔女三人，变却姮娥之貌，自惭丑陋之躯，羞见天宫，求归不得。遂即佛前●跪，启〔请〕再三，当尔之时，道何言语：  

不悟前生业障深，直来下界诣双林。  

盖为父母恩义重，不料魔家力来强，恼乱如来多罪障，容仪变却受怨沈，惟愿释迦生慈悯，舍记莫记生念心。  

佛心慈悲广大，有愿克从；舍放前愆，许容忏谢。与旧时之美质，转胜于前；复婉丽之容仪，过于往日。  

我佛慈悲广大愿，为法分形普流传，魔女三人骋姿容，变却当初端正面。  

殷勤礼拜告如来，暂弃魔宫心敬善，丑女却犹端正身，口过忏除得解免。  

魔女却获端正，还归本天。当去之时，道何言语：  

魔女忏谢却归天，欢喜非常礼圣贤，故知佛力垂加备，姊妹三人胜于前。  

女见魔王说本情，翟谈如来道果成，我等三人总变却，岂合不遂再归程。  

倾心礼拜求哀忏，方始来容罪障轻。  

此祭（际）世尊成正觉，魔王从此莫声多。  

定拟说，且休却，看看日落向西斜。  

念佛座前领取偈，当来必定座莲花。  

但某乙禅河滴（嫡）派，象猛晚修，学无道化之能，谬处赞扬之位。身心战灼，悚惕何安！辄述荒芜，用申美德。  

自从仆射镇一方，继统旌幢左大梁。  

致（至）孝人（仁）慈超舜禹，文萌宣略迈殷汤。  

分茅烈（列）土忧三面，肝食临朝念一方。  

经上分明亲说著，观音菩萨作仁王。  

观音世现宰官身，府主唯为镇国君，玉塞南边消●气，黄河西面静烟尘。  

封疆再政（整）还依旧，墙壁重修转更新。  

君圣臣贤菩萨化，生灵尽作太平人。  

圣德臣聪四海传，蛮夷向化静风烟，邻封发使和三面，航海馀深（琛）到九天。  

大洽生灵垂雨露，广敷释教赞花偏，小僧愿讲经功德，更祝仆射万万年。  

破魔变一卷天福九年甲辰祀黄锺之月蓂生十叶冷凝呵笔而写记。  

居净土寺释门法律沙门愿荣写。  

### 十、降魔变文一卷  

盖闻如来说法，万万恒沙；菩萨传经，千千世界。爰初鹿苑，度五俱轮，终至双林，降十梵志。演微言爱河息浪，谈般若烦恼山摧。会三点于真原，净六尘于人境，所以舍卫大城之内，起慈念而度群生；给孤长者园中，秉智灯而传法印。如来以著衣持钵，高步清晨，即以食时，还至本处。乞食长福德之业，次第表平等之慈，洗足彰持戒之功，敷坐乃安禅静虑。然后人天瞻仰而围绕，龙神肃恭而乐听。须菩提具威仪而出会，整法服而翘诚，欲兴无相之谈，乃发有疑之问。故得子称希有，佛赞善哉。遂乃广擗玄关，大开义藏，闻经者使四心不倒，五眼晶晖，四果咸遣。我人三贤，得游八正；我人四想，了体性而皆空，六类有情，咸归灭度。初中后之布施不足为多，尽十方之虚空叵知其量。诸相非相，见如来之法身；生等无生，得真妄之平等。然则穷大千之七宝，比四句而全轻；后五浊之众生，〔等〕一闻而超胜境。然后法尚应舍，恋筏却被沉沦，浑彼我于空空，泯是非于妙有。不染六尘之境，契会菩提；即于六识推求，万像皆含于般若。三世诸佛，从此经生；最妙菩提，从此经出。加以括囊群教，许为众经之要目。传译中夏，年馀数百。虽则讽诵流布，章疏芬（纷）然，犹恐义未合于圣心，理或乖于中道。伏维我大唐汉圣主开元天宝圣文神武应道皇帝陛下，化越千古，声超百王，文该五典之精微，武折九夷之肝胆。八表总无为之化，四方歌尧舜之风。加以化洽之馀，每弘扬于三教。或以探寻儒道，尽性穷原；注解释宗，句（钩）深相（极）远。圣恩与海泉俱涌，天开与日月齐明。道教由是重兴，佛日因兹重曜。宝林之上，喜见叶而争开；总持园中，派法云而广润。然今题首金刚般若波罗蜜经者，金刚以坚锐为喻，般若以智慧为称，波罗彼岸，到弘名蜜多，经则贯穿为义。善政之仪，故号金刚般若波罗蜜经。大觉世尊于舍卫国祇树给孤之园，宣说此经，开我蜜藏。四众围绕，群仙护持，天雨四花，云廓八境，盖如来之妙力，难可名言者哉！须达为人慈善，好给济于孤贫，是以因行立名给孤。布金买地，修建伽蓝，请佛延僧，是以列名经内。祇陀睹其重法，施树同营，缘以君重臣轻，标名有其先后。委被事状，述在下文。  

昔南天竺有一大国，号舍卫城。其王威振九重，风扬八表，三边息浪，四塞尘清。辅国贤相厥号须达多，善几策于●衿，洞时机于即代。人称柱石，德重盐媒（梅）。每以邪见居怀，未崇三宝；不贪荣位，志乐精修，家有子息数人，小者未婚妻室，时因节会，忽自思惟：「吾今家无所之，国内称尊。小子未婚冠，理须及时就礼。本国若无伉俪，发使外国求之。」当日处分家中，遂使开其库藏，取黄金千两，白玉数环，软锦轻罗，千张万疋，百头壮象，当日登途。「君须了事向前，星夜不宜迟滞，以得为限，莫惜资财。但称吾子之心，回日重加赏赐！」拜别以（已）了，唯诺即行，日夜奔波，即达前所。巡街历（历）巷，注耳顷（倾）心，行李之间，偶值阿难乞食。生平未见，惊愕异常，执锡持盂，抗声乞食。护弥家崇十善，每亲延于佛僧；小大同心，咸钦敬于三宝。小女虽居闺禁，忽闻乞食之声，良为敬重尤深，奔走出于门外，五轮投地，瞻礼阿难。问化道之勤劳，启能仁之纳庆。使影●（墙）忽见，仪貌绝伦，西施不足比神姿，洛浦讵齐其艳彩。直冲审视，恐犯于礼仪。遂即缓步抽身，徐问邻人言曰：「此是谁家屋宅？林木森疏，前安阀阅之门，外列长戈之●。琼楼宝阁，菀似皇宫；歌伎池台，稍异庶人之宅。」邻人曰：「君可不闻辅国之相，厥号护弥。佐理庙堂，日食万钱之禄；除却国主，第二之尊，国政之规，分寸亦同商议。」使者闻说，惊悚心神。又问邻人言曰：「馀之多幸，会遇贤良。未审国相之家，儿女有其多少？仆是殊方之客，奉使来至此间。君亦莫辞淹遛，●说相家之事。」邻人曰：「国相之女，总有三人；两个已仕皇孙，一个现今在室。芳姿●丽，盖国无双，风范清规，古今迥绝。」使闻此语，喜尉（慰）难胜，遂即通传，下函书信。使者既蒙引入，拜贺起居。未述心曲之情，见寒温之境。主客之礼，设会数朝；亲姻之议，未蒙许诺。长者忽于一夜，大小匆忙，扫洒堂房，修治院宇，香泥涂饰，异种精华。院院墙匝悬幡，房房尽铺毡褥。长者见其早起，寝寐不安；复见铺设精华，惊怪问其所以：「为当亲姻聚会？为复延屈帝王？因何大小匆忙，严丽铺置？」长者曰：「我亦不缘聚会，亦不谘屈帝王，欲拟请佛延僧，精心供养。」须达多生善习，曾亲近于佛僧，忽闻说佛之名，体上汗流陌目。须达曰：「佛者有何神异？僧者有何德能？令我闻名，交流战汗。住在何处？幸说委由。恨我久仕邪途，未知政路。吾今深心渴仰，愿说根原。」护弥曰：「佛者不是凡人，迦毗罗城净饭王子，祖宗相次，御千世之今（金）轮；弈叶尊荣，盖鸾凤之苗嫡。」须达闻说，惊心骇神，渴仰之情，不离心腑。愿亦方所，欲觐尊颜。护弥报言长者：「佛今不远，祇在耆闍崛山，统八部龙天，阐三乘之理。今朝已夜，明且去亦不迟。」长者闻佛德能，不安寝寐，翘诚渴仰，注想慈尊。如来表此专精，遂放亳光照烛，天地洞晓，犹千日之晖盈。须达忽见光明，谓言天晓。寻光直至城门，未开关钥。须达然知威力，倍增敬仰之心，思念如来，沈吟嗟叹曰：  

崇楼高峻下重关，行路清霄阻往还，思谒尊容未得见，躇蹰瞻望力难攀。  

每恨生居邪见地，未蒙智杵碎邪山，幸愿慈尊垂汲引，专心伫望礼尊颜。  

须达叹之既了，如来天耳遥闻，他心即知，万里殊无障隔。又放神光照曜，城门忽然自开。须达既见门开，寻光直至佛所，旋绕数十馀匝，竭专精之心，注目瞻仰尊颜，悲喜交集处若为陈〔说〕？  

须达佛心□开悟，眼中泪落数千行，弟子生居邪见地，终朝积罪仕魔王，伏愿天师受我请，降福舍卫作桥梁。  

佛知善根成熟，堪化异调，遂即应命依从，受他启请。唤言长者：「吾为三界之主，最胜最尊，进止安详，天龙侍卫，梵王在左，帝释引前，天仙●塞虚空，四众云奔衢路。事须广造殿塔，多建堂房，吾念门弟众多，住止延小。汝亦久师外道，不识轨仪，将我舍利弗相随，一一问他法式。」须达既蒙受请，更得圣者相随，即选壮象两头，上安楼阁，不经数日，至舍卫之城。遂与圣者相随，按行伽蓝之地。先出城东，遥见一园，花果极多，池亭甚好。须达挹鞭向前，启言和尚：「此园堪否？」舍利佛言：「长者！园须（虽）即好，蒜极多，臭秽勋天，圣贤不堪居住。」须达回象，却至城西，举目忽见一园，林木倍胜前者。须达敛容叉手，启言和尚：「前者既言不堪，此园堪住已不？」舍利弗言：「长者！此地曾为马市，宰杀众生，臭秽血腥，实亦不堪住止。」勒●（鞭）回车，行至城北，又见一园，林木滋茂。启言和尚，「此园堪不？」舍利弗言：「长者！园虽即好，林木芙疏，多有酒坊猖婬之室，长众生之昏暗，滋苦海之根源，此处不堪，别须选择！」长者巡游三处，尊者皆言不堪，佛与此地无缘，为复多生业障。须达忸怩反侧，非分仿偟，烦怨回车，又出城南按行。去城不近不远，显望当途，忽见一园，竹木非常蓊蔚，三春九夏，物色芳鲜；冬际秋初，残花翁郁。草青青而吐绿，花照灼而开红，千种池亭，万般果药，香芬芬而扑鼻，鸟噪咶而和鸣。树动扬三宝之名，神钟震息苦之响。祥鸾瑞凤，争呈锦羽之晖；玉女仙童，竞奏长生之乐。长者见兹园圃，深协胸怀，遂即敛容，启言和尚：「前者三处，皆言不堪，祇今此园，称情已否？」舍利弗言：「长者！我为小果，道力卑微，待我入定观看，然可知其善恶。」舍利弗收心入定，敛念须臾，观此园亭，尽无过患。过去百千诸佛，皆曾止住其中，说法度人，量尘沙而颇（算）。舍利弗既见此事，踊悦身心，含笑舒颜，报言长者：「此园非但今世，堪住我师，贤劫一千如来，皆向此中住止。吉祥最胜，更亦无过，修建伽蓝，唯须此地。」舍利弗共长者商度处若为？  

长者既为圣加护，一切迷心尽开悟。  

舍利弗相随建道场，拟请如来开四句。  

巡城三面不堪居，长者烦怨心犹预。  

乘象思村（忖）向前行，忽见一园花果茂。  

须达舍利乘白象，往向城南而顾望，忽见宝树数千林，花开异色无般当，祥云瑞盖满虚空，白凤青鸾空里扬。  

须达嗟叹甚希奇，瞻仰尊颜问和尚。  

舍利回头报须达，「此园妙好希难过，圣钟应现树林间，空里天仙持供具。  

过去诸佛先安居，广度众生无亿数，明知圣力不思议，此是如来说法处。」  

须达闻说甚惊疑，「观此园亭国内希，未知本主谁人是，百计如何买得之？  

世上好物人皆爱，不卖之人甚难期。」  

良好沈吟情不悦，心里回惶便忸怩，唤得园人来借问：「园主当今是阿谁？  

我今事切须相见，火急具速莫迟违。」  

园人叉手具分披：「园主富贵不随宜，现是东宫皇太子，每日来往自看之。  

不向园来三数日，倍加修饰胜常时，长者欲识其园主，乃是波斯国主儿！」  

须达启言和尚：「此园堪不？」舍利弗言：「长者！此园非但我本师释迦牟尼爱乐此处，过去尘沙诸佛，亦住此中。垢重之人，履此地而清净。神钟天乐，不奏击而常鸣，异香天花，竞缤纷而乱坠。和尚且归本处，弟子暂往东宫。已（以）礼拔（投）探看了，求之可得已不？若论肯卖，不诤价之高低；若死腰楔，方便直须下脱。千方万计，不得不休。」须达别了即行，直至东宫门下，非时入内，直见皇储。太子遥见重臣，遂即下阶迎接。太子曰：「卿是辅国重臣，每吾君之所有；因何务，非时忽见寡人？」须达欲直申说，下口稍难；权设诡诈之词，答储君曰：「臣昨日因行，偶至太子园所，遥见妖灾竞起，怪鸟群鸣。臣乃驻马观瞻，忽觉心神战慑，池亭枯涸，花果雕疏。太子不信臣言，发使往观虚实。」太子闻语，非甚惊惶。「寡人自买此园，久淹年岁。三春●柳，周青翠而垂条；九夏名花，遍池亭而照灼。足可消愁适（释）闷，悦畅心神。卿今忽出此言，不应狂妄！」须达整顿容仪，启言太子：「太子至尊至贵，一国储君，卑臣奉仕玉阶，股肱王室，岂容诬罔，诳敕何殊！纤亳差驰，臣可得全腰领？储君不信，躬驾亲观，验其虚实，表愚臣之忠节。」太子曰：「卿为忠臣，不可虚譑；审有此事，如何厌攘（禳）？」须达启言太子：「物若作怪，必须转卖与人。太子书榜四门，道园出卖。众口可以栎（铄）金，灾祥自然消散。有人拟买，高索价直，平地遍布黄金，树枝银钱皆满，世人重宝，必无肯买之人。」太子闻言，依从允顺，当日书榜，安城四门。须达密计既成，遂别太子。遂于四门之上，折榜将来，直入东宫，往见太子。太子不忿此事，乘马出城，躬亲自观，与须达相随，直到园所。周回顾望，与本无殊；四面瞻相，都无变怪。寻问监园之者，并无改张。太子遂生忿怒，雅责须达大臣：「卿今应谋社稷，拟与外国相连，构扇君臣，离间父子，亡家丧国，应亦缘卿！夫为君子者，居家尽孝，奉国尽忠，恭谨立身，节用法则，斯保其禄位，终其富贵；岂容为臣不忠，出言亏信，非但殃身招祸，亦乃辱及先宗。寡人闻奏天恩，遣卿容身无地，升沈荣辱，祇在呼吸之间；对面千里，叨处荣斑（班），尸禄素餐，卿今即是。须奏天珽（庭），身当万诛！」其时为法违情，不惧亡躯丧命，君臣两竞，各拟见王。首陀天王空里闻语，心自思惟：「我若不谏此人，善事必生留难。」隐其天像，化身作一老人。髭鬓鹄白，手策弱杖，直冲太子马前，抗声唤言，向前且住：「公子，善恶有理，何用喧诤！尊卑自有礼仪，贵贱须存法式，何得阑街截巷，贲气高声！各说本途，理须依实。天子由（犹）事三老，古者养老乞言，不假妄构虚词，扰乱公府。老身依平断割，必望取无曲情。」太子下马，不忿欺诳之情，委述根原，陈诉老人言曰。老人闻说，雅责须达大臣，将千种违，竖百般过失，振睛怒目，叱诃须达大臣，解太子之瞋心，免善事之留难处，若为？  

太子见园无灾怪，即知须达出狂言。  

「卿是忠臣行妄语，方便下脱寡人园，修表奏王取进止，腰斩须臾命不全。」  

两个相诤语未讫，中途忽遇首陀天，面上红颜千道皱，眼中冷泪状如泉。  

手驻（拄）千年灵寿杖，战棹来迎太子前。  

「此是储君宴会处，咫尺不远近天颜。  

君子诚合而斗德，智者不假语声喧。  

有事尽向老人说，均平处断不交偏。」  

太子叉手启丈人：「暂听分雪不须瞋。  

寡人位处储天子，往来半杖（仗）每随身。  

须达大臣短意智，不存上下君臣义，无端诈计设潜谋，方便欲兴纂国意。  

幸愿丈人照察看，妄说灾祥谁不是？」  

老人闻说按声瞋：「比来闻道是忠臣，言语二三无准的，虚沾国相理平人。  

何须漫说灾祥起，诈伪之情行不纯。  

据此罪难舍过，王知腰斩作微尘。」  

老人和颜语太子：「人主出言不合二，宁可高索价难酬，道卖不卖违人意。  

老人从来见事多，直言劝谏均平理。  

自今和可莫纷纭，君臣好好相丞仕。」  

须达启言：「丈人，一手可能独拍？两手相击始鸣。一言可以丧邦，差失在毫厘之内。古者一言许诺，重千金而不移。出言易于返（反）掌，收气难于拔山，岂有先言而不扶（符）于后语！太子出榜，自道卖园，及其折榜平章，即言不卖。」老人本意，偏为须达大臣，缘顺太子之心，切齿佯瞋须达。须达情地慞惶，抽身数步之外，遂屈帝子向前：「老身虽居臣下，不那尔（耳）顺之年，君子由仕五更，夫子问于泰（太）庙。家依长子，国仗忠臣，船因水而运行，唇附齿而相托。唇疏齿路（露），水涸船停。有君阙臣，社稷凭何安立？熟知违情轻触，祇可相顺私和。家和可养冬蚕，进退皆须以礼。太子国必宽广，林木繁稠，平地与布黄金，树枝银钱遍满，假使顷（倾）仓竭库，必无肯置之期，交关不合，本园还在。」太子闻语，便依指挥，遂向须达大臣，索此难雔（酬）之价。须达应时顺命，更无低昂，当处对面平章，立地便书文契。多著保证，重置悔罚。恐太子之改张，克先心而不遂。应时便开库藏，般（搬）出紫磨黄金。选壮象百头，舁即送。不那圣力加被，须臾向周，馀残数步已来，大段欲遍。看布金处，若为？  

须达已蒙老人断，即知和颜称本心。  

便向厩中选壮象，开库纯紫磨金。  

峻岭高岑总安致，恰恰遍布不容针。  

合门眷属并良贱，称念磨诃般若音。  

一刹那间遍布了，圣力明知实甚深。  

须达布金欲了，残功计数非多，心中思忖忸怩，料度当开何藏。沈吟之次，太子便疑，报言长者：「心生犹预，悔亦不迟；下手施功，因何停滞？」须达曰：「假使身肉布地，尚不辞劳，况复小小轻财，敢向佛边怪（●）惜！佛世难值，历永劫而一逢。若不恳切精诚，后悔亦将何及！」太子〔曰〕：卿今轻财如土，重德犹珍，志意买园，欲将何用？」须达曰：「臣今所买，别有所途（图）。昨日婚亲，幸会得逢大圣。父称净饭，母号摩耶，卓然自悟无师，人天称独觉。身长丈六，项背圆光，由千日之晖盈，稍难化附；亦能顷（倾）动天地，使人物而安然。移转山河，不觉往来之相；吞风吸火，殊不损于亳毛。危厄逼身，称名应时消散。臣今粗述其德，约略而言，广扬大圣之能，累劫亦难穷尽。」太子闻说，战汗交流。「审有晟（盛）德如斯，寡人深思顶礼。馀残未遍，请罢施功；树上银钱，寡人亦施。」君唱臣和，雅合顺理之仪；见贤思齐，应契先□之典。合心合意，共建伽蓝。岂不是船水相依，邻舟共济？思忖已了，即共舍利弗相随，步度东西，按行南北。忽见一窠蚁子，壤壤遍地而行，莫知其数。舍利弗见此蚁子，含笑舒颜，对须达祇陀说宿因之处：  

须达买得太子园，踊悦身心情不已。  

即屈舍利入园中，校量步度观其地，东西巡历未周圆，忽逢一窠蝼蚁子。  

舍利弗回头报须达，「观此恶业众生类，毗波尸佛出兴时，早受蚁身生在此，今天更遇释迦文，此度恶缘应舍离。  

与受十戒且三归，更赐菩提甘露水。  

从此以后永长辞，托生诸天徒众里。」  

长者发意造伽蓝，讲堂院宇皆周被。  

兜率天上乐轰轰，遥见其身生在彼。  

布金既了情瞻仰，火急须造伽蓝样，不惜珍宝及金银，榜召国中诸巧匠。  

三门楼下素（塑）金刚，院院教画丹青像。  

侠阁精舍及房廊，见者亦得除灾障。  

琴筝悬在四偶（隅）头，风吹万道声聊量（嘹亮）。  

亦有箫笛及箜篌，铜跋（钹）琵琶对方响。  

说法高坐宝座严，炉●（焚）牛头香供养。  

九品随愿往来生，迦陵频伽空里扬。  

长者虔心造精室，诸佛菩萨空中望，祇陀太子发弘心，愿得菩提牙渐长。  

须达买园既毕，遂与太子却归，忽于中途，逢著六师外道。未问委的，望风且瞋。「太子为一国储君，往来须拥半杖（仗）；长者荣居辅相，匡国佐理之臣，何得辱国自轻，仆从不过十骑！既尧椽不卓（琢），为扬俭素之名；舜甑无●（膻），约除奢侈之患。加以长缨广袖，还成壮国之威；金柱玉阶，显誉先王之贵。此乃诗书所载，非擅胸襟，因何行李，轻身单骑！为当欲谋社稷，为复别有情怀？事须录表奏王，我断取其敕旨。」且看诘问事由，若为陈说？  

「太子国中第二贵，出入百司须准拟，因何从骑不过十，耸（辔）途呈（程）来至此？  

依实向我说看看，好恶不须生拒讳。」  

太子下马报尊师：「须达买园君不知，拟请如来此说法，寡人情所慕归依。  

适看布金事已了，是以如今还却归。  

此言一一咸依实，露胆披肝愿照知。」  

六师闻言笑不已，「瞿昙幻术难为比，美语甜舌和断人，生得七朝母即死。  

不能玉殿坐琼楼，舍父逃走深山里。  

所出之言唤作经，自叹身金绝殊异。  

若来此国损平人，不可开眼而蹋●（剌）。  

明晨修表奏于君，得失皆须对御诚（试）。  

无事辄将牛鼻津，可得比吾江海水！」  

六师闻请佛来住，心生忿怒，颊怅（涨）●（嘶）高，双眉斗竖，切齿冲牙，非常惨醋。  

乍可决命一回，不能虚生两度。  

门徒尽被将，遣我不存生路，到处即被欺陵，终日被他作祖。  

帝王尚自降他，况复凡流下庶。  

吾今怨屈何申，须向王边披诉。」  

六师遽，●行大步，奔走龙庭，击其怨鼓。王遣所司，问其根绪。六师哽噎声嘶，良久沈吟不语。启言大王：「臣闻开辟天地，即有君臣；日月贞明，赖圣主之感化。即今八方恳款，四海来宾。唯有逆子贼臣，欲谋王之国政，怀邪抱●（佞），不谨风谣。叨居相国之荣，虚食万锺之禄。臣闻佞臣破六国，佞妇斗六亲，须达祇陀，于今即是。岂有未闻天珽（庭），外国钩引胡神，幻惑平人，自称是佛。不孝父母，恒乖色养之恩；不敬君王，违背人臣之礼。不勤产业，逢人即与剃头，妄说地狱天堂，根寻无人的见。若来至此，祇恐损国丧家。臣今露胆披肝，伏望圣恩照察。」且看指诉如来，若为陈说？  

王家太子国之尊，岂合外国引胡神。  

逆臣须达为头首，勾扇妖讹乱政真。  

直为瞿昙多幻术，不忠不孝仕于君，君王不朝父母拜，轻凌尊贵敬愚人。  

伏望大王开宝镜，今日回光照察臣。」  

六师陈情重奏，伛脊曲躬低首：  

「我等所获神通，累岁淹年积久，灵异应现千般，合国识知我手。  

想念我之功劳，一一从师禀受。  

小人今日奏王，特望天恩纳佑。」  

六师重奏于王曰：「臣今有事依实说，贼臣逆子设阴谋，虑恐国破人消灭。  

须达本意请胡神，城中广拟行妖孽。  

败我政法不思议，远请奸邪极下劣。  

此是偎僻不堪依，伏愿明君为照察。」  

王言：「和尚！且审聪采，不须。朕乃委问根由，察其事迹。差驰有失，两人总受万诛。」王敕所司，生擒须达，并祇陀太子，生仗围身，立地过问因由处。若为？  

王问「须达缘何事，辄尔买园将作寺？  

拟请瞿昙至此间，六师云道灾祥起。  

朕处深宫总不知，卿须具说无烦讳。  

瞿昙何如●六师，择善而行应好事。」  

皇王政坐琉璃殿，垂拱勾陈政南面，斌斌文士理阴阳，纠纠武夫持宝扇。  

掩擒须达问根由，「数日因何不相见？  

更闻外国引胡神，计卿罪过难容免。」  

须达陈情而启奏：「臣仕玉阶年月久，顷（倾）肝露胆每兢兢，不曾分寸行虚谬。  

若将外道并如来，状似嘉禾而比莠。  

佛身唐唐长丈六，外道还同萤火幼。  

四大海水纳毛端，五色神光出其口，梵释天王恒引前，八部龙神皆从后。  

岂将一个汗虾蟆，敢当大圣骐麟斗！」  

王闻褒誉，尚未委其根由，更唤须达向前：「卿须审实，不得差殊，荣辱升沈，只在须臾之顷。朕为一国之主，统御万邦；卿须尽节存忠，不得因巡易志。天子一怒，可以伏尸百万，流血千里。佛是谁家种族？先代有没家门？学道谘禀何人？在身有何道德？不须隐匿，具实说看。忽然分寸差殊，手下身当依法。」  

须达启言：陛下！如来先世，且出千个轮王，枝叶相承，尊荣不绝。爰祖及父，皆居万乘之尊；卓子玄孙，咸称鸾凤之嫡。父称净饭，居八国之最尊，母号摩耶，处天〔□〕之绝世。如来生在南天竺国，长在迦毗罗城，从生至死，从死复生，无事不作，无事不成，无所不历（历），无所不经。长在净梵（饭）王宫，号曰悉达之名。年过十九，知晓死生，二十未满，腾越宫城。菩提树下，不染俗情，勤苦累岁，瘦损其形。月食麻麦，引日偷生。鸟鹊巢顶，养子得成。头如蓬窠，项似针钉。肋如朽屋之椽，眼如井底之星。身体羸劣，状饿鬼形，积功累德，菩提道成。身长丈六，项背晖盈，胸题万字，了了分明。广长舌相，额广能平，师子王臆，毛螺旋生。如来涅而不死，盘而不生；搅之不浊，澄之即清；幽之不暗，暗之即明；视之不睹其体，听之不闻其声；高而不危，下而不顷（倾），变江海而成苏酪，化大地为琉璃水精。拈须弥山，即知斤两，斫四海变成乾坑。合眼万里，开眼即停。现大身周遍世界，或现小身，徽（微）尘之内藏形。如来将刀斫不恨恨，涂药著不该该，拾得物不欢喜，失却物不悲啼。大众里不觉闹，独自坐不恓恓，二心俱一种，平等阙然齐。分身百亿，处处过斋。一名悉达，二号如来，为天人师，具一切智，四生三界，最胜最尊。臣今略述其能，累劫叹终不尽。陛下！」  

王闻此语，喜悦难任。「卿虽赞德此能，犹未表其的实，须得对面试谏，然可定其是非。卿之所师，敌得和尚已否？」  

须达启言：「陛下！千钧之弩，〔不〕为鼷鼠发机；百尺炎炉，不为毫毛爇焰。不假我大圣天师，最小弟子，亦能祇敌。」  

王问：「弟子是谁，对得我和尚？」  

须达启言：「大王！佛之弟子，不是馀人，即舍利弗是。」  

王曰：「舍利弗者，是我和尚●甥。近日出家，学法有浅，计其功行，不历多时。长幼不可比肩，如何对我和尚！」  

「晏婴虽小，能谋虎狼之臣。有德不假年高，无智徒劳百岁。构之虚诳，不如验之取实。黄金百练（炼），光色转更晖盈；铅锡登炉，应时化为灰烬。伏望明宣诏令，广集颁下群嫽（僚），大决看看，然可定其胜负。六师若胜，臣当万斩，家口没官。」  

王遂敕下百司：「速须备拟，来月八日，城南建立道场。佛家若强，朕与合国之人，总归仕（事）佛；分毫差失，二人总须受诛。」  

须达既奉敕旨，心中非甚忧惶，遂即归家，攒眉蹙颊。舍利弗见其忧惧，仪貌改常，遂即惊嗟，怪而问曰：「长者因何忧惧，颜貌改常？」须达曰：「弟子今日入朝，亲奉明敕，令来月八日，城南建立道场，各逞神通，定其优劣。佛家若胜，王城并拟归诚；六师若强，太子与卑微，俱受诛戮。我今凡夫智浅，未恻（测）圣之高低，幸愿慈悲进退，希垂委实！」舍利弗为适忧心夸显之处，若为？  

须达启言舍利弗：「敕令来月之八日，城南建立大道场，神通各自般般出。  

国王躬驾监其能，百揆参详辨得失，幸愿和尚说情怀，进退分明须一述。」  

舍利含●报须达：一切妄相皆须割，外道共我斗神通，状似将鱼而与〔□〕，明月未见比萤光，海水不可论〔□〕撮。  

还同下（夏）日烁春冰，百练黄金比木末。  

外道之徒总是糠，大风一起无拾掇。  

我今降魔的取强，总建化度成菩萨。」  

舍利弗含笑舒颜，报言须达：「我今虽为小圣，不那谘禀处高，祇如显政摧邪，绝是小务。天魔亿万，恻塞虚空，犹不能动毫毛，况乃蚊蚋六师，更能祇敌！我今磨刀谷马，唯伫讥练之功，不假淹留，唯须急速。长者再奏，八日泰（太）迟，菟入●突，熟食谁能久耐。明日即须施展，请促八日之期。」须达遂重奏王，王依所请，班（颁）告百司：「今夜齐明，敷设总须了毕。佛家道场，卿须备拟；六师所要，朕自祇供。明日拂晨，即须对试。」明敕告示已了，须达便即归回。行至家中，觅舍利弗不得。须达抚掌惊嗟，唱言「祸事，大怪出也。明朝许期斗圣，今日使脚私逃，假令计料不襟，不合相报。弟子为法，甘分丧躯；太子之身，何辜受戮！」苍忙寻逐，不知所去之踪，遍问街衢，莫委游行之处。因逢九牛小子，诘问逗遛：「汝向野外行时，逢著我和尚已人（不）？」小子曲躬启言阿翁：「昨日驱牛遂（逐）草，偶至七里涧边，见一秃头小儿，身披赤色之衣，树下端然坐睡，不知是何色类？阿翁自往看之。」长者闻说，即知委是本身。在此国内之人，更无剃头之者。长者奔车骤驾，即至七里涧边。直至尼枸树下，并其左右，叉手向前，启言和尚：「弟子亲闻圣旨，约束切严，和尚自促时光，许期明日斗圣，岂容不知急缓？来至此间，不识闲忙，走向此间坐睡。分毫疏失，两人性命不全，纵然弟子当辜，和尚岂安忍见！」谘启之处若为？  

长者合掌启闍梨：「弟子凡愚不觉知。  

布金买园无辞弹（惮），外道捉我苦刑持，弟子躬亲蒙进止，劳度叉欲得斗神威。  

恐畏中途生进退，缘兹忧惧乃频眉。」  

舍利弗既闻须达说，便入三昧自思惟。  

澄神静虑安心想，摧伏妄念息诸非。  

六贼纵横不能染，将知定力不思议，每恐声闻道力劣，伏愿如来为护持。  

舍利弗不移本座，运其神通，即至鹫峰山顶，悲泣雨泪，哽噎声嘶，旋绕世尊，数十馀匝。希大圣之威加备之处，若为？  

舍利悲啼启法王，如来驱使建僧房，未及诚心营饰毕，六师群众稍难当。  

弟子小人神力劣，希垂护念借威光。  

傥使一时降伏得，总遣度却入僧行。」  

佛告舍利「不须悲，是汝声闻道力微。」  

遂唤阿难来近侧，架上取我僧伽梨。  

历劫降魔皆使汝，神通智惠不劳施。  

「将吾金兰袈裟去，无量善神护卫之，魔王一见皆摧伏，法性清净证无为。」  

舍利弗忽从定起，左右不见馀人，唯见须达大臣，兼有龙神八部，前后捧拥，四面周回，阿修罗执日月以引前，紧那罗握刀枪而从后。于时风师使风，雨师下雨，隰（湿）却嚣尘，平治道路。神王把棒，金刚执杵，择骁雄，排比队伍。然后吹法螺，击法鼓，弄刀枪，振威怒，动似雷奔，行如云布。亦有雪山象王，金毛师子，震目扬眉，张牙切齿，奋迅毛衣，摇头●尾。队扙映天，枪戈匝地。诤能各拟逞威神，加被我如来大弟子，若为？  

舍利弗与众而辞别，是日登途便即发。  

毗楼天王执金旌，提头赖吒持玉节。  

甲杖全身尽是金，刀箭浑论纯用铁。  

青面金刚色黮然，大头金刚瞋不●。  

镜鼓轰轰声动天，瑞气明明而皎洁。  

天仙空里散名花，赞呗之声相趁迭。  

降魔杵上火光生，智惠刀边起霜雪。  

但愿诸佛起慈悲，邪憧（幢）不久皆摧折。  

神力不经弹指间，须臾即至皇城阙。  

波斯匿王见舍利弗，即敕群僚，各须在意。佛家东边，六师西畔。朕在北面，官庶南边。胜负二途，各须明记。和尚得胜，击金鼓而下金筹；佛家若强，扣金钟而点尚字。各处本位，即任施张。  

舍利弗徐步安详，升师子之座；劳度叉身居宝帐，捧拥四边。舍利弗即升宝座，如师子之王，出雅妙之声，告四众言曰：「然我佛法之内，不立人我之心，显政摧邪，假为施设。劳度叉有何变现，即任施张！」  

六师闻语，忽然化出宝山，高数由旬，钦岑碧玉，崔嵬白银，顶侵天汉，丛竹芳薪。东西日月，南北参晨（辰）。亦有松树参天，●萝万段，顶上隐士安居，更有诸仙游观，驾鹤乘龙，仙歌聊（缭）乱。四众谁不惊嗟，见者咸皆称叹。  

舍利弗虽见此山，心里都无畏难，须臾之倾（顷），忽然化出金刚。其金刚乃作何形状？其金刚乃头圆像天，天圆祗堪为盖：足方万里，大地才足为钻。眉郁翠如青山之两崇，口犹江海之广阔。手执宝杵，杵上火焰冲天；一拟邪山，登时粉碎。山花萎悴飘零，竹木莫知所在。百僚齐叹希奇，四众一时唱快。故云金刚智杵破邪山处，若为？  

六师忿怒情难止，化出宝山难可比。  

岩可有数由旬，紫葛金●而覆地，山花郁翠锦文成，金石崔嵬碧云起。  

上有王乔丁令威，香水浮流宝山里。  

飞仙往往散名华，大王遥见生欢喜。  

舍利弗见山来入会，安详不动居三昧，应时化出大金刚，眉高额阔身躯。  

手执金杵火冲天，一拟邪山便粉碎。  

外道哽噎语声嘶，四众一时齐唱快。  

于时帝王惊愕，四众忻忻。此度既不如他，未知更何神变？  

其时须达长者遂击鸿钟，手执金牌，奏王索其尚字。  

六师见宝山摧倒，愤气冲天，更发瞋心，重奏王曰：「然我神通变现，无有尽期，一般虽则不如，再现保知取胜。」劳度叉忽于众里，化出一头水牛。其牛乃莹角惊天，四蹄似龙泉之剑；垂斛曳地，双眸犹日月之明。喊吼一声，雷惊电吼。四众嗟叹，咸言外道得强。  

舍利弗虽见此牛，神情宛然不动。忽然化出师子，勇锐难当。其师子乃口如溪豁，身类雪山，眼似流星，牙如霜剑，奋迅哮吼，直入场中。水牛见之，亡魂跪地。师子乃先慑项骨，后拗脊跟，未容咀嚼，形骸粉碎。帝王惊叹，官庶然。六师乃悚惧恐惶，太子乃不胜庆快处，若为？  

六师忿怒在王前，化出水牛甚可怜，直入场中惊四众，磨角掘地喊连天。  

外道齐声皆唱好，我法乃遣国人传。  

舍利座上不惊忙，都缘智惠甚难量，整理衣服安心意，化出威棱师子王。  

哮吼两眼如星电，纤牙迅抓利如霜，意气英雄而振尾，向前直拟水牛伤。  

〔慑锉登时消化了，并骨咀嚼尽消亡〕。  

两度佛家皆得胜，外道意极计无方。  

六师既两度不如，神情渐加羞恧，强将顽皮之面，众里化出水池。四岸七宝庄严，内有金沙布地，浮萍菱草，遍绿水而竞生；耎柳芙容，匝灵沼而氛氲。  

舍利见池奇妙，亦不惊嗟，化出白象之王。身躯广阔，眼如日月，口有六牙，每牙吐七枝莲花。华上有七天女，手搊弦管，口奏弦歌，声雅妙而清新，姿逶迤而姝丽。象乃徐徐动步，直入池中，蹴踏东西，回旋南北。已（以）鼻吸水，水便乾枯。岸倒尘飞，变成旱地。于时六师失色，四众惊嗟，合国官僚，齐声叹异处，若为？  

其池七宝而为岸，马瑙珊瑚争灿烂。  

池中鱼跃尽〔衡〕冠，龟鳖鼋鼍竞谷窜。  

水里芙容光照灼，见者莫不心惊愕。  

外道自叹甚希奇，看我此度诤强弱。  

舍利举目而南望，化出六牙大香象。  

行步状如雪山移，身躯广阔难知量。  

口里嚵岩吐六牙，一一牙高一百丈。  

牙上各有七莲华，华中玉女无般当，手搊琴瑟奏弦歌，雅妙清新声合响。  

共赞弥陀极乐国，相携祗劝同心往。  

象乃动步入池中，蹴踏东西并岸上，已（以）鼻吸水尽乾枯，六师哽噎怀惆怅。  

六师频频输失，心里转加懊恼。今朝怪不如他，昨夜梦相颠倒。面色粗赤粗黄，唇口异常乾墋，腹热状似汤煎，肠痛犹如刀搅。瞿昙虽是恶狼，不襟群狗众咬。舍利弗小智拙谋，鲁斑前头出巧。者（这）回忽若得强，打破承前并●。不忿欺屈，忽然化出毒龙，口吐烟云，昏天翳日，扬眉眴目，震地雷鸣，闪电乍暗乍明，祥云或舒或卷。惊惶四众，恐动平人，举国见之，怪其灵异。  

舍利弗安详宝座，殊无怖惧之心，化出金翅鸟王，奇毛异骨，鼓腾双翊，掩敝（蔽）日月之明，抓距纤长，不异丰城之剑。从空直下，若天上之流星，遥见毒龙，数回博（搏）击。虽然不饱我一顿，且得噎饥。其鸟乃先啅眼睛，后嚵四竖，两回动嘴，兼骨不残。六师战惧惊嗟，心神恍忽：  

〔是日六师渐冒惨，忿恨罔知无□控。  

虽然打强且祗敌，终竟悬知自顷（倾）倒。  

又更化出毒龙身，口吐烟云怀操暴。  

雷鸣电吼雾昏天，礔砾声扬似火爆。  

场中恐怯并惊嗟，两两相看齐道好〕。  

舍利既见毒龙到，便现奇毛金翅鸟。  

头尾慑到不将难，下口其时先啅脑。  

肋骨粉碎作微尘，六师莫知何所道。  

三宝威神难测量，魔王战悚生烦恼。  

王曰：「和尚猥地夸谈，千般伎术，人前对验，一事无能。更有何神，速须变现！」六师强打精神，奏其王曰：「我法之内，灵变卒无尽期。」忽于众中，化出二鬼。形容丑恶，躯貌拐曾，面北填（比天）而更青，目类朱而复赤。口中出火，鼻里生烟，行如奔电，骤似飞旋，扬眉瞬目，恐动四边。见者寒毛卓竖，舍利弗独自安然。舍利弗踟蹰思忖，毗沙门踊现王前。威神赫奕，甲扙（杖）光鲜，地神捧足，宝剑腰悬。二鬼一见，乞命连绵处，若为？  

六师自道无般比，化出两个黄头鬼，头脑异种丑尸骸，惊恐四边令怖畏。  

舍利弗举念暂思维，毗沙天王而自至。  

天王回顾震睛看，二鬼迷闷而擗地。  

外道是日破魔军，六师胆慑尽亡魂。  

赖得慈悲舍利弗，通容忍●（耐）尽威神。  

驴螺（骡）负重登长路，方知可得比龙鳞。  

祇为心迷邪小迳，化遣归依大法门。  

六师虽五度输失，尚不归降。「更试一回看看，后功将补前过。忽然差使更失，甘心启首归他。」思惟既了，急于众中化出大树，坡（婆）娑枝叶，敝（蔽）日乾云，耸干芳条，高盈万仞。祥擒（禽）瑞鸟，遍枝叶而和鸣；翠叶芳花，周数里而斗（陡）暗。于时见者，莫不惊嗟。  

舍利弗忽于众里化出风神，叉手向前，启言和尚：「三千大千世界，须臾吹却不难；况此小树纤毫，敢能当我风道！」出言已讫，解袋即吹。于时地卷如绵，石同尘碎，枝条迸散他方，茎干莫知所在。外道无地容身，四众一时唱快处，若为？  

六师频〔□〕输五度，更向王前化出树，高下可有数由旬，枝条蓊蔚而滋茂。  

舍利弗道力不思议，神通变现甚希奇，辞佛故来降外道，次第总遣大风吹。  

神王叫声如电吼，长蛇掷树不残枝，瞬息中间消散尽，外道飘颻无所依。  

六师被吹脚距地，香炉宝子逐风飞，宝座顷（倾）危而欲倒，外道怕急总扶之。  

两两平章六师弱，芥子可得类须弥！  

时王启言和尚：「朕比日已来，虚加敬重，广施玉帛，枉费国储，故知真金滥，目验分析；龙蛇浑杂，方辨其能。和尚力尽事穷，事事皆弱，总须低心屈节，摧伏归他。更莫长我人，论天说地。」六师闻语，唯诺依从。面带羞惭，容身无地。舍利弗见邪徒折伏，悦畅心神，非是我身健力能，皆是如来加被。遂腾身直上，勇（踊）在虚空，高七多罗树。头上出火，足下出水。或现大身，恻塞虚空；或现小身，犹如芥子。神通变化，现十八般，合国人民，咸皆赡仰处，若为？  

舍利弗倏忽现神通，勇（踊）身直上在虚空，或现大身遍法界，小身藏形芥子中。  

劳度叉愕然合掌立，我法岂得与他同。  

共汝舍邪归政路，相将惭谢尽卑恭。  

斗圣已来极小劣，回心岂敢不依从，各拟悔谢归三宝，更亦无心事火龙。  

累历岁年枉气力，终日从空复至空，各自抽身奉仕佛，免被当来铁碓舂。  

降魔变文一卷或见不是处，有人读者，即与政著。  

### 十一、〔难陀出家缘起〕  

次解难陀者，是佛亲弟，姨母所生。相貌端严，世间希有。虽知世尊是亲兄弟，且不肯出家。缘有孙陀罗是妻，容颜殊胜，时为恋著这妻。世尊千方万便，教化令教出家，且不肯来。便言语无端，乱说辞章，缘恋著其妻。〔其妻〕何似生？  

断其妻容貌众皆知，更能端正甚希其（奇）。  

脸似桃花光灼灼，眉如细柳色辉辉。  

颜容端正实难比，美貌论情世上希。  

虽有师兄身是佛，被妻缨绊嬾来随。  

自世尊种种方便，教化难陀不得。忽于一日，难陀共妻饮次，世尊与他心惠明，遥观见难陀根性熟，便即教化。  

我佛牟尼大法王，观见难陀气愍伤，兄弟之情还教切，浑身便即现威光。  

首托钵盂光灼灼，足蹑祥云气异音（香），掸拍（弹指）之间身即到，高声门外唱家常。  

世尊直到难陀门前，道三两声家常，难陀劝饮之次，忽然闻门外世尊语声，向妻道：「娘子！娘子！」  

吟有事谘闻娘子，请筹蹔起却回，伏缘师兄到来，现在门前化饭。  

欲拟如今不出，又缘知我在家，走到门前略看，即便却来同饮。  

断欢喜巡还正饮杯，恐怕师兄乞饭来，各请万寿蹔起去，见了师兄便入来。  

饮酒勾巡一两杯，徐徐慢怕管弦催，各盏待君下次勾，见了抽身便复回。  

吟难陀出门见佛，便乃阳（佯）作喜欢，合常（掌）礼拜起居，不审师兄弟福。  

争得今朝降重，将身入我贫家，世尊亲到门前，令我一家获福。  

如来斋时已到，转转即是日高，如今看我师兄，钵中有何香饭？  

断若论家内辩（办）斋餐，百味珍馐总不难，唯愿世尊莫形则，要甚从头请说看。  

世尊道：「诸馀并不要，要汝钵饭。」难陀捻得钵杯（盂）来，便入厨中取饭。难陀家内，长吹（炊）七瓮之香饭。所有神通，直交劳（捞）尽。难陀七瓮饭，只得世尊半钵盂已来饭。  

断难陀家内饭长吹（炊），香粳土●滑流时，捻得钵盂便劳废，专●（怕）堂中妻怪迟。  

一瓮两瓮钵中少，三瓮五瓮转希其（奇）。  

劳（捞）尽难拖七瓮饭，不知我佛不思议。  

难陀取得半钵饭，遂与世尊，便拟入来。佛道：「汝与我送到寺中，任你却来。」  

吟难陀只欲不去，师兄处分再三，便拟送佛世尊，又怕家中妻怪。  

两意之间叵耐，进退心口难为，不如快送师兄，送到便来归舍（舍）。  

断将身便即送如来，专怕家中妻怪，不久之间便到寺，难陀辞佛却归来。  

难陀送到寺，便拟却回。佛语难陀道：「我缘今日斋去，是汝且与我看院。有四水●与添满。更有院中田地，并须扫却。待我到来，一任汝去。」世尊道了，便即付（赴）斋。这难陀在院闷闷不已，思量道：「阿谁能待得世尊！」心中道了，又怕世尊嗔责。连忙取得四个瓶来，便著添瓶。才添得三个，又到（倒）却两个；又添得四个，到（倒）却三个。十遍五遍，总添不得。难陀恶发不添，尽打破。便即扫地。从东扫向西，又被西风吹向东；周围扫，又被祇风吹四面。扫又扫不得，难陀又怕妻怪，恶发便骂世尊：「轮王位此不绍，作个师僧，□我他人！」  

断师兄作处大由由，不绍轮王剃却头，僧俗晓言皆有异，何须如此苦相尤。  

扫地风吹扫不得，添瓶瓶到（倒）不知休，归家但得孙陀喜，师兄恶发不能愁。  

〔□〕（阿）谁能待世尊来，闻早不汝（如）归家去，忙忙走到加盘（伽蓝）外，早见师兄队仗来。  

惊忙恍忽走潜藏，道旁有一枯树下，便即将身且回避，心中不愿见如来。  

世尊天眼早观见，电转之间到树所，便敕龙王拔却树，化火登时便拟烧。  

难陀怕走告师兄，「陀在此间莫烧害，」  

佛与慈悲方便化，却引难陀到寺中。  

世尊引到寺中，难陀告佛，愿放我归家去。佛道：「我缘帝释请我说法，今朝将汝看天宫去；共看一场，即便归来。」  

断如来告讫见神通，将身一念便腾空，足下彩云也五色，顶上盘旋有八龙。  

逡速已到青云里（里），似降祥云是不同。  

只别人间弹指顷，难拖从佛到天宫。  

吟难陀虽然天上，一心思忆家中，佛与帝□（释）说经，便遣难陀观看。  

吟且见楼台殿各（阁），皆是七宝合成，更见每个房中，有一天男天女。  

最后有一房中，其中不见天男。  

空房天女孰然，难陀向前便问。  

难陀天上观看，见房内各有天男天女，最后房内，空有天女，并□（无）天男。难陀遂问：  

「不审天中这个身，前身未委种何因？  

此处想君得第一，不知夫主是何人？」  

「若说我家夫主，不是等闲之人，如今说著姓名，凡是人皆总识。  

那是阎浮提内，五天印土之中，迦毗罗国城中，净饭皇王太子，释迦如来亲弟，那是城（姨）母所生。  

他缘宿业因缘，配我以为夫主。」  

断「如今现在阎浮提，宿因相配作夫妻，受限此人缘异尽，房中所以独孤栖。」  

断「若说我家夫主，佛弟难陀是也！」  

难陀闻语笑咍咍，如今有幸得相过，今日方来相顶谒，只我如今便是陀。  

难陀报天女曰：「只我便是佛弟难陀。」  

吟天女当时文（闻）语，便即却报难陀：  

「我家夫主威仪，不作俗人装束。  

他家剃头落发，身被坏色袈裟，若论进止威仪，恰共如来不别。  

何处愚夫至此，辄来认我为妻，不如闻早却回，莫大此时挫辱。」  

断欲识我家夫主时，他家还著福田衣。  

不作俗人之貌相，剃头身作出家而（儿）。  

难陀闻语欢喜，走到佛前，欲得出家。  

难陀闻说此来由，走到佛前说豆流，唯愿世尊相拯受，与我如今剃却头。  

吟佛知难拖之意，疑（拟）取天女为妻，报之「汝见有妻，又要出家修去。  

我终教法文内，精心一任出家；都无清净之心，纵耳（尔）剃头何益！」  

断佛与慈悲出世闻（间），不但怨亲总一般，我今发心求剃度，师兄缘甚暑艰难？  

但得如来与剃发，身被法服好因缘。  

佛与难陀曰：「共汝暑到地狱，看去却来，便与汝剃头不迟。」世尊道了，从天降下，直入地狱。向十八重中，与阎浮罗王说法，遣难陀观看。行来去末后，见一个空闲镬汤，有一狱子，于地狱叉镬，立在汤边。难陀便问狱子：  

吟「我今欲有是问，不知圣主许此，缘甚此汤空闲，里许几人受罪？  

镬汤诸处见有，因甚唯此空闲，如今为待阿谁？拟向此间煎煮。」  

狱子从何得相问，此间镬汤，为待佛弟难陀。不求佛教，恋著色身，合向于此镬汤煎煮。莫是难陀惊怕，劣到地地走向从。  

吟难陀登时便走，夜叉从后赶来，牛头喊叫连天，狱子发声动地。  

怕怖莫知为计，魂飞胆战心惟，口称南世尊，惟愿师兄相救。  

断才闻世尊名字，镬汤烟焰总消除。  

难陀走到佛前头，礼拜如来双泪流。  

「昔日昏迷行恶行，今朝觉悟忏尤，三涂根本因次舍，五毒恶缘此日休。  

若得出家修道去，菩提佛想（相）一心求。」  

发心从此转殷勤，启首皈衣（依）礼世尊，便遣目连与剃度，当时得作比丘身。  

如来为说因缘法，言下还城（成）罗汉僧，当日祇园谈净土，同向连（莲）宫作圣人。  

罗汉经中总得名，□今尽解登（证）其生，违（围）绕世尊虔敬佛，一心听说净名经。  

宝谒才文增福惠，今言兹益善其生，十念弥陀虽即少，功德沾施福不轻。  

勤心念佛舍娑婆，努力修行出爱河，一串数珠长在手，声声相续念弥陀。  

若能如此勤修道，临命终时瑞相多，弥陀□到西方去，论情快乐更过。  

### 十二、〔祇园图记〕  

又列祇树处，是僧园也，说经处，此以上合不殊。稻疏言：祇者，祇陀也。此国傍有城主，先日不●（宾），频举兵战不降，后因战胜。先王兵强，战胜之时，生此祇陀，便立此名，号曰祇陀，此名战胜。言祇树者，有其因由：其国有大长者号曰能施，生其一子名号善始，与宝严缨，人乞与之，终无悭滞。渐渐时长，王敕乳母，从今不许其子出门。我非悭惜，其王中情，璎总是宝，难可求觅，不许出门。后王出浴，其母将子共浴，父王不许，恐溺水也，子便啼泣。乳母口●（承）母一能保（抱）到水之傍，乃于水中（抛）出四釜黄金。父王大悦，「汝何能见水中之金？」其子答曰：「非但此金，世间一切伏藏未出之者，我能尽见。」王曰：「若能如是，一任布施，纵施不畏。」因此之事，号曰善施。善施者，即须达是也。须达者，梵语也。其后受济贫之号与给孤独。  

其须达后有七子，六个婚骋（聘）巳讫。（第）七小者未取妻房，须达常忧。朋友见忧而问之曰：「何不悦？」「忧此小子上来之事。」其友曰：「勿忧，与公间此之妻。」便往王舍城而乞，到一大富长者之门，有一美女，将食给施。友问女曰：「汝出适否？」答言未出。友曰：「我要汝父，事必相见。」即便出来，共相慰问。其友保曰：「舍卫长者大臣闻君有女，故来求婚。」长者护弥答曰：此则门当户对，要马百匹，黄金千量，青衣百口，●物百车。」应声许之。友便遗书往至须达，上来所许，备办速来。须达得书，便来至此。其夜严饰宅宇，广敷茵蓐，大小奔驰，营办食饮。须达怆（仓）至，莫知所由，为屈王耶？臣耶？护弥答曰：「请●（佛，下同）供养。」须达问曰：「佛是何人？」「佛者是雪山之北，香山之南，有城名迦毗罗，净饭王子号悉达多，此子生时，相师曰：「作金轮之王。若也出家，为作三界大师。」已成正觉，今见住城南，去城不远。」  

须达闻已，身毛皆竖，即自思惟，佛若是贱人，肯供敬而至。思惟专伫天明，即思进驾。忽然半夜，佛施神光，朗而（如）白日。须达既见，将为天明，严驾顺路行至城南，到天祠边，其名（明）即没，方之半夜。须达思念，适来明是何妖魅之所幼（诱）患（惑），我须却回，待明方往，回驾拟归。其回之处，在天嗣（祠）傍，其须达先友因食致患，身子目连与看病，闻法已死，得生于四天王宫，遂往帝释，乞在王舍城南安置。挔（依）愿与之，其天得生此天嗣（祠）中。已见须达拟回，为是宿友，空中语曰：「卿不须回，去城不远，即至佛所。」天神言讫，须达根熟，令得见佛。佛放光明，依前见道，寻光直至如来之前。到已不解●（仪）则，相挹而已，亦不作礼。佛慰问已，便坐佛前。尔时四天王见须达不闲（娴）礼则，化为四人而来拜佛，而请问法。须达却整衣冠，然始作礼问法。佛为说法，得预流果。遂请佛往依舍卫。佛言：「夫出家之人，所置须有伽蓝，汝能办否？」须达言：「我不解仪则，令佛弟子与我指受。」佛即观彼城人，与谁有缘，而得度脱。维舍利弗敕令，俱彼相随。  

回家至舍卫城南，乃见祇陀之园，不近不远，方堪置寺，馀并不堪。须达独自入城，道行作计，王之园也，谁肯出事，须诳其太子。以此思量，入城往于太子之宫。一见太子，而谓言曰：「臣适出城，见太子园有其不祥之事，太子可须卖却。」太子与须达伴行伴语，并驾相随。太子曰：「必若须卖者，地则须补（铺）黄〔金〕，树须尽挂银钱。」作是语时，太子口，两个并到城南。遥望于园，并无异相。语大臣须达曰：「卿欲图我园，妄说是非。」须达执言太子自许买（卖）园，责臣何过。二人欲见断事，首陀天主恐断事人为太子故。自化为断事〔之〕老人，忽现驾前，询问所诤（争）。大子具上被诳之由，次说补（铺）金之事。老人意为须达，先言所说太子具是。遂责须达大臣：「太子，王之嗣，岂合辄尔相诳，举其过也不轻。然大臣既是王之匡辅，法令于人，若道言无准定，如何●（助）军（君）治化。虽然东宫且先许他，言地补（铺）黄金，树挂银钱。太子即是于王。夫人王也，出语成敕，一言之后，不合改移。太子一旦领金，其园须与长者。」须达闻断，唱喏便归。●（象）载黄金，于时补（铺）合，唯残少地。太子到来，长者暂思，意筹金藏若开小者，恐金不充，欲开大藏，恐金有剩。喑吟之间，太子不恻（测），谓言无金，报大臣曰：「若也无金，休去不迟。何故驰（迟）疑，情事不决。」大臣须达而谓言曰：「具上剩少，一一答之。」太子方知长者重意。太子自惟，佛若不是良被佛田，长者岂能轻金而重土。遂语长者，其空地及树，不许致金，吾自便将此地，已（以）充门楼之地。树亦尽回，供养佛僧。  

长者遂与舍利弗度量此地，诸外道等尽集到来，便云「我〔与〕瞿昙分界已了，此处不如何，尔造寺。」须达答：「汝共佛分界，一任我之财物，不与汝合。我出金买地，造其精舍，●（干）公何事。」六师徒党，至死不放。遂云：「必要如此，诸佛弟子共我角其神力，强则任致，弱则不许。」舍利弗闻已，一任便为。又身子入定观诸六师，何时堪度。乃见却后七日，其根合熟。遂却语须达，至第七日决任为。外道既闻，自惟共虑，推后七日者，此无法我也。或缘自不能为，更召于伴耶？为复（逃）走〔去〕耶？作思计已，并集徒党，有一外道，号曰劳度叉，此云赤眼，解其咒述（术）。七日已满，就于城南广博之地，遂建道场。舍利弗独居一座，赤眼亦登其座。其时胜光王及国人皆集于此。两家推让。舍利弗自忖外道，无劳神力，未可先为。遂言我是客，汝是主，言汝合先。劳度差起至道场心，不现（见）。忽有一树荫覆大众，上蔽日光，森耸如此。大众咸言，外道胜也。忽于道场之内有大恶风，吹树倒地。化如极微，目不能睹，此是弟身子强也。劳度〔差〕忽于道场之中，化出宝池，中有美妙莲花；场中忽有象直入池中，腾蹈一匝，当时士（土）起，花等并无。又劳度差化为龙，或云七头，或云十。忽有鸟金翅，捻〔龙〕吞却。又现一起尸，咒法之中。说有死人无瘢痕者，取之作法，一手中置轮，一手中置刀，法成能害人。其时有此起尸，被外道咒持刀往身子；舍利〔弗〕之力，令却趁劳度叉，彼被趁急，遂失脚走，被舍利弗化火遮之，不能去。既见诸处，并有火，望舍利弗边并无火，即自行走。旋思彼是大力之人，我须投归，便来求救，并诸徒党尽亦咸伏，愿为弟子。  

于中有烦之熏者不实，而由（犹）颇态，终须作计以酬。便各思惟，于造精舍之处，外道来自雇身，因乍亲拟觅方便。身子意知，化一力士，执持铁杖，驱逐作人不得停憩。外道见舍利弗在旁，欲思加被此所化力士驱驰又不得，便自身困乏，不可言说。外道乞处分力士暂放停憩。身子依请，亦敕力士。外道暂得安乐。外道方思惟，彼是有福德之人，我须归依，归依已，便得度。  

其时舍利〔弗〕与须达度量其地，各把绳次，身子微笑。善德怪问。身子答云：「此虽量地，长者天宫于四天王宫处早已现也。」须达问曰：「诸天之中，何最快乐？」身子答曰：「诸天相似，若论殊益，无过兜率，一乐、二闻法。」须达回心，其长者宫殿于兜率见。身子又告，故知善业因果，速疾如此。已上祇园●记  

## 卷四

### 一、目連緣起  

昔有目連慈母，號曰青提夫人，住在西方，家中甚富，錢物無數，牛馬成群，在世慳貪，多饒殺害。自從夫主亡後，而乃霜居。唯有一兒，小名羅卜。慈母雖然不善，兒子非常道心，拯恤孤貧，敬重三寶，行檀布施，日設僧齋，轉讀大乘，不離晝夜。偶因一日，欲往經營，先至堂前，白於慈母：「兒擬外州，經營求財，侍奉尊親。家內所有錢財，今擬分為三分。一分兒今將去，一分侍奉尊親，一分留在家中，將施貧乏之者。」孃聞此語，深●（愜）本情，許往外州，經營求利。一自兒子去後，家內恣情，朝朝宰殺，日日●胞（庖），無念子心，豈知善惡。逢師僧時，遣家僮打棒。見孤老者，放狗咬之。不經旬日（月）之間，羅卜經營卻返，欲見慈母，先遣使報來。慈母聞道兒歸，火急鋪設花幡，遼遶院庭，縱橫草穢狼藉，一兩日間，兒子便到，跪拜起居：「自離左右多時，且喜阿娘萬福。」阿娘見兒來歡喜：「自汝出向他州，我在家中，常修善事。」兒於一日行到憐（鄰）家，見說慈母，日不曾修善，朝朝宰殺，祭祀鬼神，三寶到門，盡皆凌辱。聞此語惆悵歸家，問母來由，要知虛□（實）。母聞說已，怒色向兒：「我是汝母，汝是我兒，母子之情，重如山岳，出語不信，納他人之閑詞，將為是實。汝若今朝不信，我設咒誓，願我七日之內命終，死墮阿鼻地獄。」兒聞此語，雨淚向前，願母不賜嗔容，莫作如斯咒誓，慈母作咒，冥道早知，七日之間，母身將死，墮阿鼻地獄，受無間之餘殃。羅卜見母身亡，狀若天崩地滅，三年至孝，累七修齋，思憶如何報其恩德，唯有出家最勝，況如來在世，羅卜投佛出〔家〕，便得神通第一，世尊作號，名曰大目連，三明六通具解，身超羅漢。既登賢聖之位，思報父母之深恩，遂乃天眼觀占二親，託生何處，慈父已生於天上，終朝快樂逍遙，母身墮在阿鼻，日日唯知受苦。  

目連慈母號青提，本是西方長者妻。  

在世慳貪多殺害，命終之後墮泥犁。身臥鐵床無暫歇，有時驅逼上刀梯。  

碓島（搗）磑磨身爛壞，遍身恰似淤青泥。  

於是目連見於慈母，墮在地獄，遂白佛言，如來，請陳上事。  

慈母前生修善，將為死後生天，  

今且墮在阿鼻，此事有何所以。  

目連雖證羅漢，神通智慧未全，  

不了慈親罪因，雨淚佛前啟告。神通弟子目犍連，緩步登時白佛言，  

唯願世尊慈愍我，得知慈母罪根源。母在世時修十善，將為死後得生天，  

自從一旦身亡後，何期慈母落黃泉。  

於是世尊聞，喚目連近前。  

汝今諦聽吾言，不要聰聰啼哭。  

汝母在生之日，都無一片善心，終朝殺害生靈，每日期（欺）凌三寶。自作自受，非天與人。今既墮在阿鼻受苦，何時得出。  

我佛慈悲告目連，不要？？且近前，  

汝母在世多殺害，慳貪廣造惡因緣。  

三塗受苦應難出，一墮其中萬萬年，  

自作之時還自受，有何道理得生天。  

目連聞金口所說，不覺悶絕號咷。既知受罪因緣，欲往三塗救拔。切恨神通力小，難開地獄之門。我今欲見阿娘，力小不能自往，伏願世尊慈念，少借威光，忽若得見慈親，生死不●（辜）恩德。  

目連聞說事因由，悶絕號咷雨淚流，  

哀哀慈母黃泉下，乳哺之恩不易酬。  

我今欲見慈親面，地獄難行不可求，願佛慈悲方便力，暫時得見死生休。  

於是世尊威力不可思議。目連告訴再三，我佛哀怜懇切，借十二鐶錫杖，七寶之缽盂，方便又賜神通，須臾振錫騰空，傾剋（傾刻）便登地獄。目連蒙佛賜威雄，須臾直（擲）缽便騰空，去往由（猶）如彈指頃，乘雲往返疾如風。手托缽盂攜淨水，振錫三聲到獄中，  

重門關鎖難開得，振錫之時總自通。  

其地獄者黑壁千重，烏門千刃（仞），鐵城四面，銅●（狗）喊呀，紅焰黑煙，從口而出。其中受罪之人，一日萬生萬死。或刀山劍樹，或鐵犁耕舌。或洋銅灌口，或吞熱鐵大（火）丸，或抱銅柱，身體燋然爛壞。枷鎖●（杻）械，不曾離身。牛頭每日凌遲。獄卒終朝來拷。鑊湯煎煮，痛苦難當。受罪既若不休，所以名為無間。目連慈母，墮在其中。  

受罪早經所歲，煎煮不曾休歇，差惡身體乾枯，豈有平生之貌。目連欲見其母，求他獄卒再三，  

一心願見慈親，不免低頭哀懇。  

是時慈母聞喚數聲，抬身強強起來，狀似破車無異，於是牛頭把捧（棒），獄卒擎叉。夜叉點領罪人，鬼使令交逐後，須臾領出，得見慈親。目連雨淚向前抱母，掩淚再三借問，不知體氣如何，在生修善既多，何得今朝受苦。  

目連見母哭烏呼，良久之間氣不蘇，  

自離左右經年歲，未審娘娘萬福無。  

在世每常修十善，將為生天往淨方（土），  

因甚自從亡沒後，阿娘特地落三塗。慈母告目連：「我為前生造業，廣殺豬羊，善事都總不修，終日咨（恣）情為惡。今來此處，受罪難言。漿〔水〕不曾聞名，飯食何曾見面。渾身遍體，總是瘡疾。受罪既旦夕不休，一日萬生萬死。」慈母喚目連近前，目連，目連：  

我緣在世不思量，慳貪終日殺豬羊，  

將為世間無善惡，何期今日受新殃。地獄每常長飢渴，煎煮之時入鑊湯，  

或上刀山并劍樹，或即長時臥鐵床。  

更有犁耕兼拔舌，洋銅灌口苦難當，  

數載不聞漿水氣，飢羸遍體盡成瘡。  

於是目連聞說，心中惆悵轉加，  

慈母既被凌遲，舊日形容改變。  

一自娘娘崩背，思量無事報恩，  

遂乃投佛出家，獲得神通羅漢。  

今有瓊漿香飯，我佛令遣將來，  

母若（苦）飢渴時多，香飯瓊漿便喫。  

目連見母被凌遲，如何受苦在阿鼻，  

遍體盡皆瘡癬甚，形骸苦（枯）考（槁）改容儀。  

累歲不聞漿水氣，乾枯渴乏鎮長飢。  

娘娘且是親生母，我是娘娘親福（腹）兒，  

自從老母身亡後，出家侍佛作闍梨。  

香飯瓊漿都一缽，願母今朝喫一匙，  

目連手擎香飯，充濟慈母之飢。  

奈何惡業又深，爭那慳貪障重，  

漿水來變作銅汁，香飯欲飧變成猛火。即知慳貪障重，所招惡業如斯，  

奉勸座下門徒，一一須生覺悟，  

莫縱？明造業，他時必墮三塗，今朝覺悟修行，定免如斯惡業。  

母為前生造罪多，積集慳貪結網羅，  

毀佛謗僧無敬信，不曾將口念彌陀。死墮三途無間獄，終朝受罪苦波波，  

見飯之時成猛火，水來近口作疊（鹹）河。  

目連見其慈母，飯食都總不餐，  

且知慈母罪深，雨淚渾堆自武，  

慈母卻歸地獄，依前受苦不休，  

目連振錫卻迴，告訴如來悲泣。  

適奉世尊威力，令往地獄之中，  

見母受罪千重，一日萬生萬死。  

所奉瓊漿缽飯，唯願聖主慈悲，  

更賜方圓救濟，目連心中孝順，  

再三告訴如來，唯願賜母之方。  

得離三塗之苦。  

目連見母淚漼漼，須臾躄地自渾？（搥）。  

母即依前歸地獄，目連振錫返身迴。纔到佛前頭面禮，放聲大哭告如來，  

母向三塗作飢鬼，冥冥數載掩泉臺。  

受罪千重難說盡，自言萬計轉悲哀，  

世尊更賜威光便，免交慈母受迍災。佛以慈悲，極切教化，萬般方便，設法千重，悲心萬種。遂告目連曰：「汝能行孝，願救慈親，欲酬乳哺之恩，其事甚為希有。汝至眾僧解夏之日，羅漢九旬告必（畢）之辰。賢聖得於祇園，羅漢騰空於石室。辦香花之供養，置盂蘭之妙盆。獻三世之如來，奉十方之賢聖。仍須懇告，努力虔誠，諸佛必賜神光，慈母必離地獄。但若依吾教敕，便為孝順之因。慈悲教法流傳，直至于今不絕。世尊道：目連，目連：汝須努力莫為難，造取些些好果盤，  

待到眾僧解夏日，羅漢騰空盡喜歡。  

諸佛慈悲來救濟，必賜神通慧眼觀，  

都設上來諸供養，救母三塗受苦酸。  

早願慈親離地獄，免在三塗吞鐵丸，佛在世時留此教，故今相歡（勸）造盂蘭。  

目連聞金口所說，甚是喜歡，依教奉行，辦諸供養。於是幡花滿座，珠寶百味珍羞，爐焚海岸之香，供設蘇陀蜜味，獻珍饌千般羞味，造盂蘭百寶裝成，虔心供養如來，啟告十方諸佛，願救泥犁之苦，休居惡道之中，冥官獄卒休嗔，惡業冤家解脫。  

目連依教設香花，百味珍羞及果爪（瓜），奉獻十方三世佛，願見慈母離冤家，  

冥官業道生悲念，獄卒牛頭及夜叉，放捨阿娘生淨土，莫交業道受波吒。  

於是盂蘭既設，供養將陳，諸佛慈悲，便賜方圓救濟。目連慈母，得離阿鼻地獄，免交遭煎苦之憂。蓋緣惡增深，未得生於人道，託陰（蔭）王城內，化為女●（狗）之身，終朝只向街衢，每日常●不淨。  

目連供佛說慇懃，不彈（憚）劬勞受苦辛。  

稽首十方三世佛。心心惟願救慈親。  

慈母當時離地獄，又向王舍作狗身。  

終日食他人不淨，罪深由（猶）未得人身。  

於是目連天眼，觀見慈母，已離地獄，將身又向王城，化作狗身受苦，目連心中孝順，行到王城，步步府（俯）近狗邊，狗見沙門歡喜。目連知是慈母，不覺雨淚向前。遂問阿孃，久居地獄，受苦多時，今乃得離阿鼻，深助孃孃。今在人間作狗，何如地獄之時。阿孃被問來由，不覺心中歡喜。告兒目連曰：  

我在阿鼻地獄，受苦皆是自為，  

聞汝廣設盂蘭，供養十方諸佛。  

今得離於地獄，化為母狗之身，  

不淨乍可食之，不欲當時受苦。  

阿鼻受苦已多時，不論日夜受凌遲，今日喜歡離地獄，深心慚愧我嬌兒。汝設盂蘭將供養，故知佛力不思議，我乍人間食不淨，不能時向在阿鼻。  

目連見母作狗，自知救濟無方，火急卻來白佛，「適如來教敕，廣陳救母之方，依前教不敢有違，盡依處分。又蒙佛慈悲之力，阿孃得出阿鼻地獄。自知罪業增深，又向王舍作狗。願佛慈悲怜念，母子情深，即頭請陳救母之方。」「吾今賜汝威光，一一事須記取，當往祇園之內，請僧卌（四十）九人，七日鋪設道場，日夜六時禮懺，懸幡點燈，行道放生，轉念大乘，請諸佛以虔成（誠）。」目連依教奉行，便置道場供養，虔心聖主，願救慈親。蒙我佛之威光，母必離於地獄，生於天上。  

慈親作狗受迍殃，惡業須交一一當，  

今朝若欲生天去，結淨依吾作道場。  

七日六時長禮懺，爐焚海岸六銖香，  

點燈作道懸幡蓋，救拔慈親恰相當。  

目連蒙佛賜威光，依教虔誠救阿孃，  

不彈（憚）劬勞申供養，投佛號咷哭一場，賢聖此時來救濟，世尊又施白毫光，皆是目連行孝順，慈親便得上天堂。  

將知目連行孝，慈親便離三塗，千般萬計虔誠，二種方圓救濟。  

奉勸座下弟子，孝順學取目連，  

二親若也在堂，甘旨切須侍奉。  

父母忽愁崩背，修齋聞法酬恩，  

莫學一輩愚人，不報慈親恩德。六畜禽獸之類，由懷乳哺之恩，況為人子之身，豈不行於孝順。  

且如董永賣身，遷殯葬其父母，敢（感）得織女為妻，郭巨為母生埋子，天賜黃金五百斤。  

孟宗泣竹，冬月筍生。  

王祥臥冰，寒溪魚躍。  

慈烏返報（哺），書使（史）皆傳。  

跪乳之牛（羊），從前且說。  

上來講讚目連因，只是西方羅漢僧，  

母號青提多造罪，命終之後卻沈輪（淪）。  

奉勸聞經諸聽眾，大須布施莫因循，  

託若專心相用語，免作青提一會人。  

須覺悟，用心聽，閑念彌陀三五聲，火宅忙忙何日了，世間財寶少經營。  

？上菩提懃苦作，聞法三塗豈不驚。今日為君宣此事，明朝早來聽真經。  

界道真本記  

### 二、大目乾連冥間救母變文并圖一卷并序  

夫為七月十五日者，天堂啟戶，地獄門開，三塗業消，〔十善增長〕。為眾僧咨下此日會福之神，八部龍天，盡來教福。〔承供養者〕，現世福資，為亡者轉生於勝處。於是盂蘭百味，〔飾貢於〕三尊。仰大眾之恩，先救倒懸之窘急。昔佛在世時，弟〔子厥號〕目連，在俗未出家時，名曰羅卜，深信三寶，敬重大乘。〔於一時間〕，欲往他國興易。遂即支分財寶，令母在後設齋供〔養諸佛法僧及諸乞〕來者。及其羅卜去後，母生慳慳（●）之心，所囑咐資財並私隱匿。兒子不經旬月，事了還家。母語子言，依汝〔付囑營〕齋作福。因茲欺誑凡聖，命終遂墮阿鼻地獻中，受諸〔劇〕苦。羅卜三周禮畢，遂即投佛出家，丞（承）宿習因，聞法證〔得阿羅〕漢果，即以道眼訪覓慈親，六道生死，都不見母。目連從〔定起含〕悲，諮白世尊，「慈母何方受於快樂？」爾時世尊報目連曰：「汝母已落阿鼻，見受諸苦。汝雖位登聖果，知欲何為。若非十方眾僧解下（夏）〔勝〕脫之日，已（以）眾力乃可救之。故佛慈悲，開此方便，用建盂蘭盆者，即是其事也。  

羅卜自從父母沒，禮泣三周復制畢，  

聞樂不樂損形容，食旨不甘傷觔（筋）骨。聞道如來在鹿菀（苑），一切人天皆憮恤，  

我今學道覓如來，往詣雙林而問佛。尒時佛自便逡巡，稽首和尚兩足尊，  

左右摩訶釋梵眾，東西大將散諸神。  

看（胸）前萬字頗黎色，項後圓光像月輪，  

欲知百寶千花上，恰似天邊五色雲。  

弟子凡愚居五〔欲〕，不能捨離去貪嗔，  

直為平生罪業重，殃及慈母入泉〔門〕。  

只恐無常相逼迫，苦海沈淪生死津，願佛慈悲度弟子，學道專心報二親。  

世尊當聞羅卜說，知其正直不心邪，  

屈指先論四諦法，後聞應當沒七遮。  

縱令積寶凌雲漢，不及交人蹔出家，  

恰似盲龜遇浮木，由如大火出蓮花。炎炎火宅難逃避，滔滔苦海闊無邊，直為眾生分別故，如來所已（以）立三車。  

佛喚阿難而剃髮，衣裳變化作袈裟，  

登時證得阿羅漢，後受婆羅提木叉。  

羅卜當時在佛前，金爐怕怕起香煙，  

六種瓊林動大地，四花標樣葉清天。  

千般錦繡補（鋪）床座，萬道珠幡空裏玄（懸），  

佛自稱言我弟〔子〕，號曰神通大目連。  

當時目連於雙林樹下，證得阿羅漢果。何為如此，准法華經云：窮子品先受其價然後除糞，此即是也。先得阿羅〔漢〕果，後當學道，看目蓮深山坐禪之處。〔若為〕：  

目連剃除須髮了，將身便即入深山，  

幽深地淨無人處，便即觀空而坐禪。  

坐禪觀空知善惡，降心住心無所著，  

對鏡澄澄不動搖，左腳還須押右腳。  

端身坐盤石，以舌著上萼（？），白骨盡皆空，氣息無交錯。當時群鹿止吟林，逼近清潭望海頭，  

明月庭前聽法眼，青山松下坐唯禪。  

天邊海氣無遐換（煥），隴外青山望戍樓，秋風瑟瑟林中度，黃葉飄零水上浮。目連宴坐虛無境，內外證心漸漸修，  

通達聲聞居望地，出入山間得自由。  

目連從定出，迅速作神通，  

來如霹靂急，去似一團風。海雁啼繒徹（矰繳），鶬鷹脫網籠，  

潭中煙霞碧，天淨遠路紅神通得自在，擲缽便騰空，  

于時一向子，上至梵天宮。  

目連一向至天庭，耳裏唯聞鼓樂聲。  

紅樓半映黃金殿，碧牖渾淪白玉成（城）。錫杖敲門三五下，胸前不覺淚●●。  

長者出來如（而）共語，合掌先論中（忠）孝情。  

啟言長者相識否，頻（貧）道南閻浮提人。少小身遭父母喪，其家大富小（少）兒孫。  

孤●（●）更亦無途當，貧道慈母號青提。  

阿耶名輔相。一生多造福田因。  

亡過合生此天上。可連（憐）富貴嬌奢地，  

望睹令人心悅暢。鍾（鐘）鼓鏗鎗和雅音，鼓瑟也以聲遼亮。哀哀劬勞長不捨，乳哺之恩難可忘。別後安和好在否，  

比來此處相尋訪。長者聞語意以悲，  

心裏迴惶出語遲。弟子閻浮有一息，  

不省既有出家兒。和尚莫怪苦盤問，  

世上人倫有數般。乍觀出語將為異，  

收氣之時稍似難。俗間大有同名姓，  

相似顏容幾百般。形容大省曾相識，  

只竟思量沒處安。闍梨苦死來相認，  

更說家中事意看。  

目連〔到天宮尋父，至一門見長者〕，白言長者：「貧道小時，名字羅卜。父母亡沒已後，投佛出家，剃除鬚髮，號曰大目乾連，神通第一。」長者見說小時名字，即知是兒，「別久，好在已否？」羅卜目連認得慈父，起居問訊已了，慈母今在何方，受於快樂？長者報言羅卜：「汝母生存在日，與我行業不同，我修十善五戒，死後神識得〔生〕天上。汝母平生在日，廣造諸罪，命終之後，遂墮地獄。汝向閻浮提冥路之中，尋問阿孃，即知去處。」目連聞語，便辭長者，頓身下降南閻浮提，向冥路之中，尋覓阿孃不見。且見八九個男子女人，閑閑無事，目連向前問其事由之處：  

但且莫禮拜，賢者是何人。  

此間都集會，閑閑無一事，遊城墎外來。  

貧道今朝至此間，心中只手深相怪。  

諸人答言啟和尚，只為同名復同姓，  

名字交錯被追來，勘當恰經三五日，  

無事得放卻歸迴。早被妻兒送墳墓，獨自●（拋）我在荒祁（郊），四邊更無親伴侶。  

孤（狐）狼？鵲競分張，宅舍破壞無投處，  

王邊披訴語聲哀。判放作鬼閑無事，  

受其餘報更何哉。死生路今而已隔，  

一掩泉門不再開。塚上縱有千般食，  

何曾濟得腹中飢。號咷大哭終無益，徒煩攪紙作錢財。寄語家中男女道，  

勸令修福救冥災。  

目連良久而言：「識一青提夫人已否？」諸人答言：「盡皆不識。」目連又問：「閻羅大王住在何處？」諸人答言：「和尚，向北更行數步，遙見三重門樓，有千萬個壯士皆持刀捧（棒），即是閻羅大王門。」目連聞語，向北更行數步，即見三重門樓，有壯士驅無量罪人入來。目連向前尋問阿孃不見，路旁大哭，哭了前行，被（披）所由得見於王。門官引入見大王，問目連事〔由〕之處：  

大王既見目連入，合掌逡巡而欲立，  

和尚又沒事由來，連忙案後而祗挹。蹔（漸）愧闍梨至此間，弟子處在冥途間，  

栲定罪人生死，雖然不識和尚，  

早箇知其名字。為當佛使至此間，別有家私事意。太山定罪卒難移，  

總是天曹地筆枇（批）。罪人業報隨緣起，  

造此何人救得伊。腥血凝脂長夜?（臭），  

惡染闍梨清淨衣。冥途不可多時住，伏願闍梨早去歸。?目連啟言不得說，  

大王照知否？貧道生年有父母，  

日夜持齋常矩午，據其行事在人間，  

亡過合生於淨土。天堂獨有阿耶居，慈母諸天覓總無，計亦不應過地獄，  

只恐黃天橫被誅。追放縱由天地邊，  

悲嗟悔恨乃長噓。業報若來過此界，  

大王繒（曾）亦得知否？  

目連言訖，大王便喚上殿，乃見地藏菩薩，便即禮拜。「汝覓阿孃來！」目連啟言：「是覓阿孃來。」「汝母生存在日，廣造諸罪，無量無邊，當墮地獄。汝且向前，吾當即至。」大王便喚●（業）官伺命司錄，應時即至。「〔是〕和尚阿孃名青提夫人，亡後多少時？」業官啟言大王：「青提夫人〔亡來〕已經三載，配罪案總在天曹錄事司太山都尉一本。」王喚善惡二童子，向太山檢青提夫人在何地獄？大王啟言和尚：「共童子相隨，問五道將軍，應知去處。」目連聞語，便辭大王即出。行經數步，即至奈河之上，見無數罪人，脫衣掛在樹上，大哭數聲，欲過不過，迴迴惶惶，五五三三，抱頭哭啼。目連問其事由之處：  

奈河之水西流急，碎石讒（巉）巖行路澀，  

衣裳脫掛樹枝傍，被趁不交時向立。  

河畔問他點名字，胸前不覺沾衣濕，  

今日方知身死來，雙雙傍樹長悲泣。  

生時我舍事吾珍，今軒駟馬駕珠倫（輪），  

為言萬古無千改，誰知早箇化惟（為）塵。  

嗚呼哀哉心裏痛，徒埋白骨為高塚，  

南槽龍馬子孫乘，北牖香車妻妾用。  

異口咸言不可論，長噓嘆息更何怨，造罪諸人落地獄，作善之者必生天。如今各自隨緣業，定是相逢後迴難，  

握手丁寧須努力，迴頭拭淚飽相看。  

耳裏唯聞唱道急，萬眾千群驅向前。牛頭把棒河南岸，獄卒擎叉水北邊。  

水裏之人眼盼盼，岸頭之者淚涓涓。早知到沒艱辛地，悔不生時作福田。  

目連問言奈河樹下人曰：天堂地獄乃非虛，行惡不論天所罪，應時冥零亦共誅。貧道慈親不積善，亡魂亦復落三塗，  

聞道將來入地獄，但曰知其消息否。  

罪人總見目連師，一切啼哭損雙眉，弟子死來年月近，和尚慈親實不知。  

我等生時多造罪，今日受苦方始悔，  

縱令妻妾滿山川，誰肯死來相替代。  

何時更得別泉門，為報家中我子孫，  

不須白玉為棺槨，徒勞黃金葬墓墳。  

長悲惌（怨）歎終無益，鼓樂絃歌我不聞，  

欲得亡人沒苦難，無過修福救冥魂。  

和尚卻歸，〔與諸人〕為傳消息，交令造福，以救亡人。除佛一人，無由救得。願和尚捕（菩）提涅槃，尋常不沒。運載一切眾生智慧劍，勤磨不煩惱林，而誅（諸）威行普心於世界，而諸佛之大願。儻若出離泥犁，是和尚慈親普降。目連問以（已），更往前行，時向中間，即至五道將軍坐所，問阿孃消息處：  

五道將軍性令惡，金甲明皛劍光交錯，左右百萬餘人，總是接飛手腳。  

叫譀（喊）似雷驚振動，怒目得電光耀鶴，  

或有劈腹開心，或有面皮生剝。  

目連雖是聖人，亦得魂驚膽落。目連啼哭念慈親，神通急速若風雲，  

若聞（問）冥途刑要處，無過此箇大將軍。左右攢槍當大道，東西立杖萬餘人，  

縱然舉目西南望，正見俄俄五道神。  

守此路來經幾劫，千軍萬眾定刑名，  

從頭各自隨緣業，貧道慈母傍行檀。  

魂魄飄流冥路間，若向（問）三塗何處苦，  

咸言五道鬼門關。畜生惡道人偏遶，好道天堂朝暮閑。一切罪人於此過，  

伏願將軍為檢看。將軍合掌啟闍梨，  

不須啼哭損容儀。尋常此路恒沙眾，  

卒問青提知是誰。太山都要多名部，  

察會天曹并地府，文牒知司各有名，  

符弔下來過此處。今朝弟子是名官，  

●與闍梨檢尋看，可中果報逢名字，  

放覓縱由亦不難。  

將軍問左右曰：「見一青提夫人以否？」左邊有一都官啟言將〔軍〕：「三年已前，有一青提夫人，被阿鼻地獄牒上索將，〔今〕見在阿鼻地獄受苦。」目連聞語，啟言將軍。〔將軍〕報言和尚：「一切罪人皆從王邊斷決，然始下來。」「目連貧道阿孃，緣何不見王面？」將軍報言和尚：「世間兩種人不得見王面：第一之人，平生在日，修於十善五戒，死後神識得生天上。不見王面。第二之人，生存在日，不修善業，廣造之罪，命終之後，便入地獄，亦不得見王面。唯有半惡半善之人，將見王面斷決，然始託生，隨緣受報。」目連聞語，便向諸地獄尋覓阿孃之處：  

目連淚落憶逍逍，眾生業報似風飄，  

慈親到沒艱辛地，魂魄於時早已消。  

鐵倫（輪）往往從空入，猛火時時腳下燒。心腹到處皆零落，骨?（肉，下同）尋時似爛燋。  

銅鳥萬道望心撠，鐵計（汁）千迴頂上澆。  

昔（借）問前頭劍樹苦，何如剉磑斬人腰。  

不可論凝脂碎肉似津，莽蕩周迴數百里，  

嵯峨向下一由旬。鐵鏘萬劍安其下，  

煙火千重遮四門。借問此中何物罪，  

只是閻浮殺罪人。  

目連言訖，更往前行，須臾之間，至一地獄。目連啟言獄主：「此個地獄中有青提夫人已否？是貧道阿孃，故來訪覓。」獄主報言和尚：「此箇獄中總是男子，并無女人。向前問有刀山地獄之中，問必應得見。」目連前行，〔又〕至〔一〕地獄，左名刀山，右名劍樹。地獄之中，鋒劍相向，涓涓血流。見獄主驅無量罪人入此地獄。目連問曰：「此箇名何地獄？」羅察（剎）答言：「此是刀山劍樹地獄。」目連問曰：「獄中罪人作何罪業，當墮此地獄？」獄主報言：「獄中罪人，生存在日，侵損常住游泥伽藍，好用常住水果，盜常住柴薪。今日交伊手攀劍樹，支支節節皆零落處：」  

刀山白骨亂縱橫，劍樹人頭千萬顆。欲得不攀刀山者，無過寺家填好土。  

●（栽）接果木入伽藍，布施種子倍常住。  

阿你箇罪人不可說，累劫受罪度恒沙，  

從佛涅盤仍未出，此獄東西數百里，  

罪入亂走肩相棳。業風吹火向前燒，  

獄卒把？從後插。身手應是如瓦碎，  

手足當時如粉沫。沸鐵騰光向口●（憔），著者左穿如（而）右穴。銅箭傍飛射眼精（睛），  

劍輪直下空中割。為言千載不為人，  

鐵把（杷）樓（摟）聚還交活。  

目連聞語，啼哭咨嗟向前問言獄主：「此箇地獄中，有一青提夫人已否？」獄主啟言和尚：「是何親眷？」目連啟言：「是貧道慈母。」獄主報言和尚：「此箇獄中無青提夫人。向前地獄之中，總是女人，應得相見。」目連聞以（已），更往前行。至一地獄，高下可有一由旬，黑煙蓬勃，臭氣勳（薰）天。見一馬頭羅剎，手把鐵？，意〔氣〕而立。目連問曰：「此箇名何地獄？」羅剎答言：「此是銅柱鐵床地獄。」目連問曰：「獄中罪人，生存在日，有何罪業，當墮此獄？」獄主答言：「在生之日，女將男子，男將女人，行婬欲於父母之床，弟子於師長之床，奴婢於曹主之床，當墮此獄之中。東西不可？，男子女人，相合一半。」女臥鐵床釘釘身，男抱銅柱胸懷爛，鐵鑽長交利鋒劍，饞牙快似如錐鑽。  

腸空即以鐵丸充，唱渴還將鐵計（汁）灌。蒺蘺入腹如刀臂（擘），空中劍戟跳星亂。刀剜骨肉片片破，劍割肝腸寸寸斷。  

不可言地獄天堂相對疋，天堂曉夜樂轟轟，  

地獄無人相求出。父母見存為造福，七分之中而獲一。縱令東海變桑田，  

受罪之人仍未出。目連言訖，更往前行。須臾之間，至一地獄。啟言獄主：「此箇獄中，有一青提夫人已否？」獄主報言：「青提夫人，是和尚阿孃？」目連啟言：「是慈母。」獄主報和尚曰：「三年已前，有一青提夫人，亦到此間獄中，被阿鼻地獄牒上索將，今見在阿鼻地獄中。」目連悶絕僻地，良久氣通，漸漸前行，即逢守道羅剎問處：  

目連行步多愁惱，刀劍路傍如野草。  

側耳遙聞地獄間，風大一時聲號號。  

為憶慈親長（腸）欲斷，前路不婁行即到。  

忽然逢著夜叉王，按劍坐蛇（地）當大道。  

啟言貧道是釋迦如來佛弟子，證見三明出生死。  

哀哀慈母號青提，亡過魂靈落於此。  

擿（適）來巡曆（歷）諸餘獄，問者咸言稱不是。  

近云將母入阿鼻，大將亦應之（知）此事。有無實說莫沈吟，人間乳哺最恩深，  

聞說慈親骨髓痛，造此誰知貧道心。夜叉聞語心？？，直言更亦無刑（形）跡。  

和尚孝順古今希，冥途不憚親巡歷。青提夫人欲似有，影響不能全指的。  

灌鐵為城銅作壁，葉（業）風雷振一時吹，  

到者身骸似狼藉。勸諫闍梨早皈舍，  

徒煩此處相尋覓。不如早去見如來，  

搥胸懊惱知何益。  

目連見說地獄之難，當即迴身，擲缽騰空，須臾之間，即至婆羅林所，遶佛三匝，卻坐一面，瞻〔仰〕尊顏，目不蹔舍。白言世尊處：  

闕事如來日已遠，追放縱由天地遍，  

阿耶惟得上生天，慈母不曾重會面。  

聞道阿鼻見受罪，思之不覺肝腸斷，猛火龍蛇難向前，造次無由作方便。  

如來神力移山海，一切眾生多愛戀，  

臣急由來解告君，如何慈母重相見。世尊喚言大目連，且莫悲哀泣，  

世間之罪由如繩，不是他家尼碾來。  

火急將吾錫杖與，能除八難及三災，  

但知懃念吾名字，地獄應〔當〕為汝開。目連丞（承）佛威力，騰身向下，急如風箭。須臾之間，即至阿鼻地獄。空中見五十箇牛頭馬腦，羅剎夜叉，牙如劍樹，口似血盆，聲如雷鳴，眼如掣電，向天曹當直。逢著目連，遙報言：「和尚莫來，此間不是好道，此是地獄之路。西邊黑煙之中，總是〔獄中〕毒氣，吸著，和尚化為灰塵處：」和尚不聞道阿鼻地獄，鐵石過之皆得殃。  

地獄為言何處在，西邊怒那黑煙中。  

目蓮（連）念佛若恒沙，地獄元來是我家。  

拭淚空中遙（搖）鍚杖，鬼神當即倒如麻。  

白汗交流如雨濕，昏迷不覺自噓嗟。  

手中放卻三慢（楞）棒，臂上遙拋六舌叉。  

如來遣我看慈母，阿鼻地獄救波吒，目連不住騰身過，獄卒相看不敢遮。目連前行，至一地獄，相去一百餘步，被火氣吸著，而欲仰倒。其阿鼻地獄，且鐵城高峻，莽蕩連雲，劍戟森林，刀鎗重疊。劍樹千尋，以（似）芳撥針？相楷，刀山萬仞，橫連讒（巉）嵒亂倒。猛大（火）掣浚，似雲吼咷踉滿天。劍輪簇簇，似星明灰塵模（驀）地。鐵蛇吐火，四面張鱗。銅狗吸煙，三邊振吠，蒺籬空中亂下，穿其男子之胸。錐鑽天上旁飛，剜刺女人之背。鐵杷踔眼，赤血西流。銅叉剉腰，白膏東引。於是刀山入爐炭，髑髏碎，骨肉爛，筋皮析，手膽斷。碎肉迸濺於四門之外，凝血滂沛於獄壚之畔。聲號叫天，岌岌汗汗；雷〔□□（震動）〕地，隱隱岸岸。向上雲煙，散散漫漫；向下鐵鏘，撩撩亂亂。箭毛鬼嘍嘍竄竄，銅嘴鳥吒吒叫喚。獄卒數萬餘人，總是牛頭馬面，饒君鐵石為心，亦得亡魂膽戰處：目連執錫向前聽，為念阿鼻意轉盈，一切獄中皆有息，此箇阿鼻不見停。  

恒沙之眾同時入，共變其身作一刑（形），  

忽若無人獨自入，其身亦滿鐵圍城。  

案案難，難振鐵，吸岌雲空，  

轟轟鏘鏘栝（括）地雄，長蛇皎皎三曾黑，  

大鳥崖柴兩翅青。萬道紅爐扇廣炭，  

千重赤炎迸流星。東西鐵鑽讒凶觔，  

左右銅鉸石眼精。金鏘亂下如風雨，鐵計（汁）空中似灌傾。哀哉苦哉難可忍，更交腹背下長釘。目連見以（已）唱其（奇）哉，  

專心念佛幾千迴。風吹毒氣遙呼吸，  

看著身為一聚灰。一振黑城關鎖落，  

再振明門兩扇開。目連那邊伋來喚，  

獄卒擎支（叉）便出來。和尚欲覓阿誰消息，  

其城廣闊萬由旬，卒倉沒人關閉得。  

刀劍皛光阿點點，受罪之人愁懺懺。  

大火終（炵）融滿地明，煙霧滿滿悵（帳）天黑。  

忽見闍梨於此立，又復從來不相識，  

縱由算當更無人，應是三寶慈悲力。  

獄主啟言：「和尚緣何事開地獄門？」報言：「貧道不開阿誰開？世尊寄物來開。」獄主問言：「寄甚物來開？」目連啟獄主：「寄十二環錫杖來開。」獄卒又問：「和尚緣何事來至此？」目連啟言：「貧道阿孃名青提夫人，故來訪覓看。」獄主聞語，卻入獄中高樓之上，迢白幡，打鐵鼓，第一隔中有青提夫人已否？第一隔中無。過到第二隔中，迢黑旛，打鐵鼓，第二隔中有青提夫人已否？第二隔中亦無。過到第三隔中，迢黃旛，打鐵鼓，第三隔中有青提夫人已否？亦無。過到第四隔中亦無。即至第五隔中問，亦道無。過到第六隔中，亦道無青提夫人。獄卒行至第七隔中，迢碧旛，打鐵鼓，第七隔中有青提夫人已否？其時青提〔夫人在〕第七隔中，身上下卌九道長釘，釘在鐵床之上，不敢應獄主。獄主更問：「第七隔中有青提夫人已否？」「若看覓青提夫人者，罪身即是。」「早箇緣甚不應？」「恐畏獄主，更將別處受苦，所以不敢應獄主。」獄主報言：「門外有一三寶，剃除髭髮，身披法服，稱言是兒，故來訪看。」青提夫人聞語，良久思惟，報言：「獄主，我無兒子出家，不是莫錯？」獄主聞語，卻迴行至高樓，報言：「和尚，緣有何事，詐認獄中罪人是阿孃，緣沒事謾語？」目連聞語，悲泣雨淚。啟言：「獄主，貧道解〔來〕傳語錯。貧道小時名羅卜，父母亡沒已後，投佛出家，剃除髭髮，號曰大目乾連。獄主莫瞋，更問一迴去。」獄主聞語，卻迴至第七隔中，報告罪人：「門外三寶小時字羅卜，父母終沒已後，投佛出家，剃除髭髮，號曰大目乾連。」青提夫人聞語，門外三寶，若小時字羅卜，即是兒也。罪身一寸腸嬌子。獄主聞語，扶起青提夫人，拔卻卌九道長釘，鐵鎖鎖腰生杖圍遶，軀出門外，母子相見處：  

生杖魚鱗似雲集，千年之罪未可知，  

七孔之中流血汁。猛火從孃口中出，  

蒺籬步步從空入。由如五百乘破車聲，  

腰脊豈能於（相）管拾。獄卒擎叉左右遮，牛頭把鎖東西立。一步一倒向前來，目連抱母號咷泣。哭曰由如（兒）不孝順，  

殃及慈母落三塗。積善之家有餘慶，  

皇天只沒殺無辜。阿孃昔日勝潘安，  

如今憔悴頓摧濺。曾聞地獄多辛苦，  

今日方知行路難。一從遭禍耶孃死，  

每日墳陵常祭祀。孃孃得食喫已否，  

一過容顏總燋悴。阿孃既得目連言，  

嗚呼怕搦淚交連。昨與我兒生死隔，  

誰知今日重團圓。阿孃生時不修福，  

十惡之愆皆具足。當時不用我兒言，  

受此阿鼻大地獄。阿孃昔日極芬榮，  

出入羅？（幃）錦障行。那堪受此泥梨苦，  

變作千年餓鬼行。口裏千迴拔出舌，  

兇（胸）前百過鐵犁耕。骨節筋皮隨處斷，  

不勞刀劍自彫（凋）零。一向須臾千迴死。  

於時唱道卻迴生。入此獄中同受苦，  

不論貴賤與公卿。汝向家中懃祭祀，  

只得鄉閭孝順名，縱向墳中澆歷（瀝）酒，  

不如抄寫一行經。目連哽噎啼如雨，  

便即迴頭諮獄主。貧道須（雖）是出家兒，  

力小那能救慈母。五服之中相容隱，  

此即古來聖賢語。惟願獄主放卻孃，我身替孃長受苦。獄主為人情性剛，  

嗔心默默色蒼芒（茫）。弟子雖然為獄主，  

斷決皆由平等王。阿孃有罪阿孃受，  

阿師受罪阿師當。金牌玉諫（簡）無揩洗，  

卒亦無人輒改張。受罪只今時以至，  

須將刑殿上刀槍。和尚欲得阿孃出，  

不如歸家燒寶香。目連慈母語聲哀，  

獄卒擎叉兩畔催。欲至獄〔門〕前而欲到（倒），便即長悲好住來。青提夫人一箇手，託住獄門迴顧盼。言好住來，  

罪身一寸長（腸）嬌子，孃孃昔日行慳姤（●），  

不具來生業報恩。言作天堂沒地獄，  

廣殺豬羊祭鬼神。但悅其身眼下樂，寧知冥路拷亡魂。如今既受泥梨苦，方知及悟悔自家身。悔時悔亦知何道，覆水難收大俗云。何時出離波吒苦，豈敢承聖重作人。阿師是如來佛弟子，足解知之父母恩。忽若一朝登聖覺，  

莫望（忘）孃孃地獄受艱辛。目連既見孃孃別，  

恨不將身而自滅。舉身自撲太山崩，七孔之中皆灑血。啟言孃孃且莫入，  

迴頭更聽兒一言。母子之情天生也，  

乳哺之恩是自然。兒與孃孃今日別，  

定知相見在何年。那堪聞此詖（波）吒苦，  

其心楚痛鎮懸懸。地獄不容相替代，唯知號叫大稱怨。隔是不能相救濟，兒亦隨孃孃身死獄門前。  

目連見母卻入地獄，切骨傷心，哽噎聲嘶，遂乃舉身自撲，由如五太山崩，七孔之中皆流迸血。良久而死，復乃重甦，兩手按地起來，政（整）頓衣裳，騰空往至世尊處：  

目連情地總昏昏，人語冥冥似不聞，  

良久沉吟而性悟，擲缽騰空問世尊。  

目連對佛稱怨苦，且說刀山及劍樹。  

蒙佛神力借餘威，得向阿鼻見慈母。  

鐵城煙焰火騰騰，劍刃森林數萬層，  

人脂碎肉和銅汁，迸肉含潭血裏凝。  

慈親容貌豈堪任，長夜遭他刀劍侵，  

白骨萬迴登劍樹，紅顏百過上刀林。  

天下之中何者重，父母之情恩最深。  

如來是眾生慈父母，願照愚迷方寸心。  

如來本自大慈悲，聞語慘地歛雙眉，  

眾生出沒於輪網，恰似●●兔望絲。  

汝母時多昔造罪，魂神一往落阿鼻。  

此罪劫移仍未出，非佛凡夫不可知。  

佛喚阿難徒眾等，吾往冥途自救之。  

如來領八部龍天，前後圍遶，放光動地，救地獄〔之〕苦〔處〕：  

如來聖智本均平，慈悲地獄救眾生。無數龍神八部眾，相隨一隊向前行。  

隱隱逸逸，天上天下無如疋。左邊沉，右邊沒，如山岌岌雲中出。  

催催（崔崔）嵬嵬，天堂地獄一時開。行如雨，動如雷，似月團團海上來。  

獨自俄俄師子步，虎行侃侃象王迴。  

雲中天樂吹楊柳，空裏鑌（繽）芬下落梅。  

帝釋向前持玉寶，梵王從後奉金牌。  

不可論中不可論，如來神力救泉門。  

左右天人八部眾，東西侍衛四方神。  

眉間毫相千般色，項後圓光五綵雲。  

地獄沾光消散盡，劍樹刀林似碎塵。獄卒沾光皆●跪，合掌一心禮佛尊。  

如來今日起慈悲，地獄摧賤（殘）悉破壞。  

鐵丸化作磨（摩）尼寶，刀山化作琉璃地。銅汁變作功德水，清良（涼）屈由（曲）遶池流。鵝鴨鴛鴦扶淚淚，紅波夜夜碧煙生，  

錄（綠）樹朝朝紫雲氣，罪人總得生天上。  

唯有目連阿孃為餓鬼，地獄一切並變化，  

總是釋迦聖佛威。目連蒙佛威力，得見慈母。罪根深結，業力難排，雖免地獄之酸，墮在餓鬼之道，悲辛不等，苦樂玄（懸）殊。若並前途，感其百千萬倍。咽如針孔，渧（滴）水不通。頭似太山，三江難滿。無聞漿水之名，累月經年，受飢羸之苦。遙見清涼冷水，近著變作膿河。縱得美食香餐，便即化為猛火。孃孃見今飢困，命若懸絲，汝若不起〔慈〕悲，豈名孝順之子。生死路隔，後會難期。欲救懸沙（絲）之危，事亦不應遲晚。出家之法，依信施而安存，縱有常住飲食，恐難消化。兒辭阿孃往向王舍城中，取飯與孃（阿）孃相見。目連辭母，擲缽騰空，須臾之間，即到王舍城中，次第乞飯，行到長者門前。長者見目連非時乞食，盤問逗留之處：「和尚且（早）齋已過，食時已過，乞飯將用何為？」目連啟言：長者，貧道阿孃亡過後，魂神一往落阿鼻，  

近得如來相救出，身如枯骨氣如絲。  

貧道肝腸寸寸斷，痛切傍人豈得知，  

計亦不合非時乞，為以慈親而食之。  

長者聞言大驚萼（愕），思忖無常情不樂。  

金鞍永絕晶珠心，玉貌無由上莊（粧）閣。  

但且歌，但且樂，人命由由（攸攸）如轉燭。  

何覓天堂受快樂，唯聞地獄罪人多。  

有時喫，有時著，莫學愚人多貯積。  

不如廣造未來因，誰能保命存朝夕。  

兩兩相看不覺死，錢財必莫於身惜。  

一朝擗手入長棺，空澆塚上知何益。  

智者用錢多造福，愚人將金買田宅。  

平生辛苦覓錢財，死後總被他分擘。  

長者聞語忽驚疑，三寶福田難可遇。  

急催左右莫交遲，家中取飯與闍梨。地獄忽然消散盡，明知諸佛不思議。  

長者手中執得飯，過以（與）闍梨發大願，非但和尚奉慈親，合獄罪人皆飽滿。  

目蓮（連）乞得●（粳）良（梁）飯，持缽將來獻慈母。于時行至大荒交（郊），手把金匙而自哺。  

青提夫人，雖遭地獄之苦，慳貪久（究）竟未除，見兒將得飯缽來，望風即生●惜。來者三寶，即是我兒，為我人間取飯，汝等令人息心。我今自?（療），況復更能相濟。目連將飯并缽奉上，阿孃恐被侵奪，舉眼連看四伴，左手鄣缽，右手團食。食未入口，變為猛火。長者雖然願重，不那慳鄣尤深。目連見母如斯，肝膽猶如刀割。我今聲聞力劣，智小人微。唯有啟問世尊，應知濟拔之路。且看〔與〕母飯處：  

夫人見飯向前迎，慳貪未喫且空爭，  

我兒遠取人間飯，將來自擬療飢坑。  

獨喫猶看不飽足，諸人息意慢承忘，青提慳貪業力重，入口喉中猛火生。  

目連見母喫飯成猛火，渾搥自撲如山崩。  

耳鼻之中皆流血，哭言黃天我孃孃。  

南閻浮提施此飯，飯上有七尺往神光。  

將作是香美飲食，飯未入口便成火。  

口為慳貪心不改，所以連年受其罪。  

如今痛切更無方，業報不容相替代。  

世人〔不〕須懷嫉妒，一落三塗罪未畢。  

香飲（飯）未及入咽喉，猛火從孃口中出。  

俗間之罪滿裟婆，唯有慳貪罪最多。  

火既無端從口出，明知業報不由他。一切常行平等意，亦復壽（專）心念彌陀。  

但能捨卻貪心者，淨土天堂隨意至。  

青提喚言孝順兒，罪業之身不自亡，  

不得阿邪（師）行孝道，誰肯艱辛救耶孃。  

見飯未能抄入口，見火無端卻損傷，  

慳貪去得將心念，只應過有百餘殃。  

阿師是孃孃孝順子，與我冷水濟虛腸。  

目連聞阿孃索水，氣咽聲嘶。思忖中間，忽憶王舍城南有大水，闊浪無邊，名曰恒河之水，亦應救得阿孃火難之苦。南閻浮提眾生，見此水即是清涼之水。諸天見水，即是琉璃寶池。魚鱉見此水，即是澗澤。青提見水，即是膿河猛火。行至水頭未見兒祝願，更即左手托岸良由慳，右手抄水良由貪，直為慳貪心不止，水未入口便成〔火〕。目連見阿孃喫飯成猛火，喫水成猛火，搥胸怕（拍）憶（臆），悲號啼哭，來向佛前，遶佛三匝，卻住一面，白言：「世尊，〔弟子阿孃造諸不善，墮樂（落）三塗，蒙世尊〕慈悲，救得阿孃之苦。只今喫飯成火，喫水成火，如何救得阿孃火難之苦！」世尊喚言：「目連，汝阿孃如今未得飯喫，無過周匝一年七月十五日，廣造盂蘭盆，始得飯喫。」目連見阿孃飢，白言：「世尊，每月十三、十四日可不〔得〕否。要須待一年之中，七月十五日始得飯喫？」世尊報言：「非但汝阿孃當須此日，廣造盂蘭盆，諸山坐禪戒下日，羅漢得道日，提婆達多罪滅日，閻羅王歡喜日，一切餓鬼總得普同飽滿。」目連承佛明教，便向王舍城邊塔廟之前，轉讀大乘經典，廣造盂蘭盆善根，阿孃就此盆中，始得一頓飽飯喫。從得飯已來，母子更不相見。目連諸處尋覓阿孃不見，悲泣雨淚，來向佛前，遶佛三匝，卻住一面，合掌●跪。白言：「世尊，阿孃喫飯成火，喫水成火，蒙世尊慈悲，救得阿孃火難之苦。從七月十五日得一頓飯喫已來，母子更不相見，為當墮〔於〕地獄，為復向餓鬼之途？」世尊報言：「汝母亦不墮地獄〔及〕餓鬼之途。〔得〕汝轉經功德，造盂蘭盆善根，汝母轉餓身之鬼，向王舍城中作黑狗身去。汝欲得見阿孃者，心行平等，次第乞食，莫問貧富。行至大富長者家門前，有黑狗出來，捉汝袈裟，銜著作人語，即是汝阿孃也。」目連蒙佛敕，遂即托缽持盂，尋覓阿孃。不問貧富坊巷，行衣（於）匝合，總不見阿孃。行至一長者家門前，見一黑狗身，從宅裏出來，便捉目連袈裟。咸（銜）著即作人語，言：「阿孃孝順子，忽是能向地獄冥路之中救阿孃來，因何不救狗身之苦？」目連啟言：「慈母，由兒不孝順，殃及慈母，墮落三塗，寧作狗身於此？你作餓鬼之途？」阿孃喚言：「孝順兒，受此狗身音（喑）啞報，行住坐臥得存。飢即於坑中食人不淨，渴飲長流以濟虛。朝聞長者念三寶。莫（暮）聞娘子誦尊經。寧作狗身受大地不淨，耳中不聞地獄之名。」目連引得阿孃住於王舍城中佛塔之前，七日七夜，轉誦大乘經典，懺悔念戒。阿孃乘此功德，轉卻狗身，退卻狗皮，掛於樹上，還得女人身，全具人狀圓滿。目連啟言：「阿孃，人身難得，中國難生，佛法難聞，善心難發。喚言阿孃，今得人身，便即修福。」  

目連將母於裟羅雙樹下，遶佛三匝，卻住一面，白言：「世尊，與弟子阿孃看業道已來，從頭觀占，更有何罪？」世尊不違目連之語，從三業道觀看，更率私〔人〕之罪。目連見母罪滅，心甚歡喜，啟言：「阿孃，歸去來，閻浮提世界不堪停。生住死，本來無住處，西方佛國最為精。」感得〔天〕龍奉行（引）其前，亦得天女來迎接，一往迎前刀（忉）利天，刀（忉）利天受快樂。最初說偈度俱輪。當時（持）此經時，有八萬菩薩、八萬僧、八萬優婆塞、八萬〔優婆〕姨，作禮圍遶，歡喜信受奉行。  

大目犍連變文一卷  

貞明柒年辛巳歲四月十六日淨土寺學郎薛●（安）俊寫張保達文書  

### 三、〔目連變文〕  

上來所說序分竟，自下第二正宗者。昔佛在日，摩竭國中有大長者，名拘離陀。其家巨富，財寶？論。於三寶有信重之心，向十善起精崇之志。宮中夫人，號曰清（青）●（提），端正雖世上無雙，慳貪又欺誑佛法。生育一子，號曰目連，塵劫而深種善因，承事於恆沙諸佛。未見我佛在俗之時，家竭所有七珍，設齋布施於一切。忽於一日，思往他方。家財分作於三亭，二分留與於慈母，內之一分，用充慈父之衣糧，更分資財，禜（營）齋布施於四遠。囑付已畢，拜別而行。母生慳？之心，不肯設齋布施。到後目連父母壽盡，各取命終。父承善力而生天，母招慳報墮地獄。或值刀山劍樹，穿穴五藏而分離；或招爐炭灰河，燒炙碎塵於四體。或在餓鬼受苦，瘦損軀骸，百節火然，形容憔醉（悴）。喉咽別（則）細如針鼻，飲嚥滴水而不容；腹藏則寬於太山，盛集三江而難滿。當爾之時，有何言語？  

目連父母並凶亡，輪迴六道各分張；  

母招惡報墮地獄，父承善力上天堂。  

思衣羅繡千重現，思食珍羞百味香；  

足躡庭臺七寶地，身倚？愄（幃帳）白銀床。  

●（冥）間母受多般苦，穿刺燒●不可量；  

鐵磑磑來身粉碎，鐵叉叉得血汪汪。  

飢？孟（猛）火傷喉●（胃），渴飲鎔銅損肝脹（腸）；  

錢財豈肯隨己益，不救三塗地獄殃。  

目連葬送父母，安置丘墳，持服三周，追齋十忌。然後捨卻榮貴，投佛出家，精懃持誦修行，遂證阿羅漢果。三明自在，六用神通，能遊三千大千，石壁不能障？（蟆）。尋即晏坐禪定，觀訪二親；父在忉利天宮，受諸快樂，卻觀慈母，不見去處蹤由。道眼他心，草知次第。  

目連父母亡沒，殯送三周禮畢；遂即投佛出家，得蒙如來賑恤。頭上鬚髮自落，身裏架裟化出；  

精修證大阿羅，六用神通第一。  

目連出俗證阿羅，六通自在沒人過；  

身往虛空●日月，傍遊世界遍娑婆。  

履水如地無搖動，入地如水現騰波忽下山宮澄禪觀，威凌相貌其巍峨。目連雖割親愛，捨俗出家，偏向二親，甚能孝道，尋思往〔日〕乳哺，未有報答劬勞。先知父在天宮，先知父在天堂，未審母生何界。遂即騰身天上，到於父前，借問孃孃。趣向甚處？  

是時目連運神通，須臾鄭騰鄭到天宮；  

足下外欄琉璃地，金錫令敲門首鐘。  

父聞從內走出戶，下基祗接禮虔恭；  

臺頭合掌問和尚，本從何來到此中。目連道：「貧道生自下界，長自閻浮。母是清（青）●（提）夫人，父名枸（拘）離長者。貧道少生，名字號曰羅卜。父母並遭衰喪，我自投佛出家。果證羅漢，功就神通，道眼他心，隨無障蟆。見父生於天上，封受自然，未知母在何方，受諸快樂。故來騰身到此，而問因由。願父莫惜情懷，說母所生之處。」  

長者聞言情愴悲，始知和上是親兒；  

互訴寒溫相借問，不覺號咷淚雙垂。  

報言我子能出俗，斯知心願不思議；  

為僧能消萬劫苦，在俗惡業墮阿鼻。  

汝母生存多慳誑，受之業報亦如斯；  

常在冥間受苦痛，大難得逢出離期。  

爾時其父長者，聞說情懷，●跪尊前，迴答所以。「我昔在於世上，信佛敬僧，受持五戒八齋，得生天上。汝母在生慳誑，欺妄三尊。不能捨施濟貧，現墮阿鼻地獄。夫妻雖然恩愛，各修行業不同。天地路殊，久隔互不相見。雖則日夜思憶，？力救他。願尊〔者〕起大慈悲，速往冥間尋問。」目連聞此，哽噎悲哀，自撲渾堆（搥），口稱禍苦。當即辭於天界，連（速）往下方，趣入冥間，訪覓慈母。  

目連聞此哭哀哀，渾堆自樸（撲）不可●；父子相接皆號叫，應見諸天淚濕？。  

父雖備設天廚供，聖者不餐唱苦哉；  

當即返身辭上界，速就冥間救母來。  

聖者來於幽逕，行至奈河邊，見八九個男子女人，逍遙取性？事。其人遙見尊者，禮拜於謁再三。和尚近就其前，便即問其所以。  

善男善女是何人，共行幽逕沒災●（迍）；  

閑閑夏泰禮貧道，欲說當本修●（低）因。  

諸人見和尚問著，共白情懷，啟言和尚。  

同姓同名有千●，煞鬼交錯枉追來；  

●（勘）點已經三五日，？事得放卻歸迴。  

早被妻兒送墳塚，獨臥荒郊孤土？（堆）；  

四邊為是？親眷，狼？（下缺）  

### 四、〔地獄變文〕

（前闕）覓得一條鐵棒，運業道之身，來到墓所。  

繞身餓鬼道，受罪何時了。  

行似破車聲，臥如枯樹倒。  

遍身煙焰生，口里如煙道。  

一日之中百度燒，長年受苦何時了。  

阿過多時業不離，怨家惡業鎮相隨，朝朝日日難除渴，●●（役役）生生未免飢。  

受苦恨無解樀（摘）路，受迍多了解尋思，  

推尋惡業誰人造，省得前身自己為。冥司恨無推緣受，復攝思量怨死屍，  

覓得一條長鐵棒，墳間呵責盡頭搥。  

既將鐵棒，直至墓所，尋得死屍，且亂打一千鐵棒。呵責道：「恨你在生之日，慳貪疾姤（妒），日夜只是算人，無一念饒益之心，只是萬般損害。頭頭增罪，種種造殃，死值三塗。」號：菩薩佛子在生恨你極無量，貪愛之心日夜忙；  

老去和頭全換卻，少年眼也擬碗（捥）將。  

百般放聖謾依（衣）著，千種為難為口糧；  

在生憂他總恰好，業排眷屬不分張。緣男為女添新業，憂家憂計走忙忙；  

盡頭呵責死屍了，鐵棒高抬打一場。  

從次第二。怨死屍在生日，於父母處不孝，宗親處無情，兄弟姊妹處無義。菩薩佛子  

恨汝生迷智，不曾聞好人。  

五逆向耶孃，萬般惡業累。  

虎狼性縱恣，禽獸心長起。  

姊妹似參晨（辰），兄弟如火水。  

內親長不近，外族難知己。  

責處罪過沒休時，永劫沈輪（淪）為餓鬼。  

念君在世過為災，一去三?（途）更不迴；直為在生行不孝，又將鐵棒朾（打）屍來。（下闕）  

### 五、頻婆娑羅王后宮綵女功德意供養塔生天因緣變

年來年去暗更移，沒一個將心解覺知，  

只昨日？邊紅艷艷，如今頭上白絲絲。  

尊高縱使千人諾，逼促都緣一夢期。更見老年腰背曲，驅驅猶自為妻兒。觀世音菩薩君不見生來死去，似蟻循還，為衣為食，如蠶作繭。假使有拔山舉頂（鼎）之士，終埋在三尺土中。直饒玉提金繡之徒，未免於一椷灰燼。莫為久住，看則去時，雖論有頂之天，總到無常之地。小妻恩厚，難為與替死之門；愛子情深，終不代君受〔苦〕，忙忙（茫茫）濁世，爭戀久居；摸摸（漠漠）昏迷，如何擬去。不集開常意樹，欲折覺花，天宮快樂處，須去地獄下。波吒莫嘆死，去了卻生來，合嗟傷。爭堪你卻不思量：  

一世似風燈虛沒沒，百年如春夢苦忙忙。  

心頭託手細參詳，世事從來不久長。遮莫金銀盈庫藏，死時爭豈為君將？  

紅顏漸漸雞皮皺，綠鬢看看鶴髮倉（蒼），  

更有向前相識者，從頭老病總無常，  

春夏秋冬四序摧（催），致令人世有輪迥，  

千山白雪分明在，萬樹紅花闇欲開。  

燕來燕去時復促，花榮花謝競推排，  

聞健直須疾覺悟，當來必定免輪迥。觀世音菩薩  

內宮爾時以此開讚功德，我府主太保千秋萬歲，永蔭龍沙，夫人松柏同貞，長永（承）貴寵。城偟（隍）奏樂，五稼豐登，四塞澄清，狼煙罷驚，法輪常轉，佛日恒明。真宗有召伐之興，俗巨（民）有堯年之樂。時眾運志誠，心大稱念，摩阿（訶）—  

功德意供養塔生天緣  

過去久遠，往昔世時，我佛大慈，出興於世。遍遊三界，普化四生，開八萬甘露之門，柱四千塵勞之逕。時則有王舍大城頻婆娑羅王統渥（握）瞻部，紹繼黔黎，常以政法治國，不邪枉諸民。眾心行於平等，遠近愍而●（腹）生，意起寬慈，怨親慰同赤子。為王賢善，風雨順時。年常之五穀豐饒，庫藏之珍財盈滿。感得四方晏靜，八表欽威，外無草動而塵飛，內有安家而樂業，人民歡泰，嘆美其王。天神讚揚，亦皆敬護。加以深崇三寶，重敬佛僧，●捨高榮，懇修功德。時遇世尊，行化說法度人；其王渴仰歸誠，遂作在家弟子。佛即不違王願，隨樂許之。王請佛於迦蘭陀竹林敷演於甚深密藏。每日將大臣眷屬，三時往就林中，步步而行，參禮於佛。經年度月，恒無懈怠之心，日日三界，不但（憚）往來之苦。  

婆羅大王治黔黎，常生十善化群迷，  

於諸眾生普平等，感得時和內外清。七珍百寶無所近，年交五稼有豐盈，  

人民歡喜皆稱嘆，諸天愛護讚神明。  

加以傾心敬三寶，不貪高貴世間榮。是時佛在山林內，三時就禮每精誠。  

大臣眷屬相隨從，往來途路步而行，  

諸佛演說三乘教，普益一切諸眾生。  

於是大王後乃漸漸老大，體重力微，難可故往於山林，日日三時而禮謁，然以端居寶殿，正念思惟，非分憂惶，忸怩反側，今若休罷禮拜，仗（伏）恐先願有違；若乃頂謁參永（承），力劣不能來往。即朝大臣眷屬，隱（穩）便商宜，中內有一智臣，出來白王一計。  

佛有他心聖智，預知眾生心意，  

大王意欲參永（承），莫煩耳（爾）多憂慮。  

今日往於林中，佛前虔恭●跪，  

求請小（少）許髮爪，還宮敬造塔寺。安置佛之毫信，依此禮拜專志，  

共往山林之中，福分也合同比。  

時王取臣之計，遂往林中，即於佛前，求哀乞罪。弟子不是懈怠輕慢。  

其說四諦法，心開意解，得須陀洹果。」爾時……道果，踊悅心懷，即於佛前，歡喜讚嘆：巍巍大聖尊，最勝無有比，  

父母及師長，功德無及□。  

□□□□□，超越白骨山，  

閉塞三惡道，能開三善門。  

讚歎佛已，復作是言。「自念我昔，積於白骨，過於須彌。涕泣雨淚，多於巨海。乾竭血肉，徒喪身命。終無利益。我今於佛如來，隨生一念，一轉之間，得此妙果。超越輪迴，值人天逕。」作是語已，遶佛三匝，還歸天宮處，若為陳說：  

天子頂上戴天冠，兼之身上七寶纏，威容端政如菩薩，身光朗曜日暉鮮。  

□□大（天）眾來下界，各執香花就佛前，  

合掌虔恭而作禮，令其光影照雙間。  

□□為彼說四句，天子諦受住心田。  

當便心意令開解，得證初位須陀洹。  

□□道果懷歡慶，即佛功德讚無邊，  

自念無始從來事，修還六趣是因緣。  

□□□於四海水，聚骨過於富羅山，  

只為無明相繫縛，邅迴不遇出頭年。  

□□□□略開演，菩提道果化周圓，  

作是語已禮佛足，又繞三匝卻歸天。  

〔時諸比〕丘，至明清旦，合掌向佛，白言世尊，昨夜光明，倍踰於常。為〔是帝釋〕梵天，為是四天王子（乎）？廿八部鬼神大將也。令其夜分，照耀竹林。  

諸比丘道：□□光明倍尋常，照耀竹林及禪房，  

為是上界天帝釋？為是梵眾四天王？□□佛會禪林內，能令夜分現禎祥。  

惟願世尊愍四眾，解說昨夜見底光。〔佛告〕諸比丘，非是帝釋，亦非梵天鬼神大將，乃是頻婆娑羅王〔后〕宮綵女，名功德意，供養塔故，為阿闍世王被害命終，生忉利天，今還下界，來供養我，是彼光耳。」  

佛道：  

汝等昨夜見底光，非是釋梵四天王，  

乃是王宮功德意，為先捨命掃佛堂。  

被害命終生天上，還來下界至此方，  

執持香花供養我，令其夜分現禎祥。佛法寬廣，濟度無涯，至心求道，無不獲果。但保宣空門薄藝，梵宇荒才，經教不便於根源，論典罔知於底漠。輒陳短見，綴秘密之因由；不懼羞慚，緝甚深之緣喻。  

維大周廣順參年癸丑歲肆月二十日三界寺禪僧法保自手寫紀。  

### 六、〔歡喜國王緣〕  

謹案藏經說：西天有國名歡喜，有王歡喜王。王之夫人，名有於（相）者。夫人容儀窕窈，玉貌輕盈，如春日之夭桃，類秋池之●（荷）葉，盈盈素質，灼灼嬌姿，實可漫漫，偏稱王心。吟自入王宮仕（侍）聖居（君），高低皆說●（猥）承恩，  

若論舞勝當如品，縱使清歌每動頻（嚬）出入排房嬪彩亂，安存宮監惠唯新，  

普天咸荷●王聖，有相賢和助一人。  

這夫人容儀既麗，婦德彌章（彰），有日月處皆智（知），滿乾坤而盡許。王之顧念，日夕不離數（椒）房，旦暮歡於金殿。如斯富貴，可笑殊嚴。忽地一朝，別聞惡事：  

〔側〕  

王即情偏寵，其如命不長，〔側〕  

忽因歌舞次，死於（相）千邊彰。  

一道深（深）氣，看看七日亡，  

聖君纔見了，流淚兩三行。  

〔斷〕  

忽地夫人氣色昏，淚流如線莫能勝，  

定知玉貌終皈七（土），爭忍夫人化作塵。  

這度清鸞纔失伴，後迴花小（雀）為誰春，  

國王見此心驚怪，嬪彩皆言悟一人。  

這有〔相〕夫人顏貌平正，又復能歌。一日殿中起舞，正歌之次，歡喜國王見這夫人面上身邊〔一道〕氣色，知其有相，七日身亡。王乃含悲，心懷惆悵。有於（相）夫人見王垂淚，不測事由，舞有罷歛容儀。〔云了〕觀世音菩薩佛子斷臣今歌舞有詞乖，王忽延（筵）中淚落來，為復言詞盼觸悟（牾），為當去就柮（拙）旋迴。  

希王善惡如今說，莫使宮嬪總亂猜，  

皇帝既遭親顧問，一場惆悵口難開。皇帝既被有於（相）夫人再三頻問，唯唯惆悵，轉轉悲渧（啼），良久，大人語其有相夫人：「朕無餘事惆悵，夫人適來作舞之時，朕見夫人耳邊，有一道氣色，此氣色案於世書圖籍，號曰死文；卻後七日，夫人必死。朕今已見，恐喪夫人，不免心中憂懷惆悵。」觀世音菩薩佛子  

側王被夫人顧問，登時遂即申陳，  

報言有相須知：「卻後七朝身死。朕得舞筵之內，忽占面色憂文定知與我相離，所以適來惆悵。」  

〔吟斷〕說了夫人及大王，兩情相顧又迴惶，「誰知賤妾天年盡，爭忍拋人便夭亡。」  

金殿乍開（聞）皆失色，只言知了盡悲傷，咸賀有於（相）能平正，也被無常暗取將。  

夫人聞了，又自悲傷。知道這身，看看命謝，與王相伴，又得兩朝。夫人語大王曰：「占看氣色，道奴身亡，卻後七朝，己過兩日。臣今恐命定不存留，暫擬皈舍，辭別父母，伏願帝聽，放奴歸家。」王曰：「夫人氣色，命有五朝，看即與朕不得相見。莫辭且住，更忍兩朝。後三日中，辭別父母。」大王言訖，於是夫人處分不（有）司：〔斷〕  

從此夫人別大王，歸家來見親父娘，  

六宮送處皆垂淚，三殿辭時哭斷腸。  

這度雙鸞愁失伴，後應孤影必潛傷，  

慇懃既出椒房後，數日看時只待亡。夫人既去，王乃難留。便使嬪妃，相隨至舍。莫不晨參暮省，送藥送茶；賜之以七寶百珍，賞之以綾羅錦彩。夫人至舍，父母歡忻，及問因由，一家惆悵〔云云〕  

〔側〕  

有相辭王出，歸家別父娘，  

萬人皆失色，百壁（辟）盡悲傷。父母初聞說，悲啼哭斷腸，  

只緣薄福德，不久見身亡。  

及其聞說淚沾巾，莫怪今朝勸善貧（頻）。  

父母初逢端正貌，爭忍交為化作塵。  

便喚醫師尋妙藥，即求方術擬案（安）魂。人人皆道天年盡，無計留他這個人。  

有於（相）夫人辭王皈舍，父母愛怜，即便檢藥尋醫，擬延女命。國師財見，盡說不能。即有一夫人語人曰：「人命無常，色如山水，佛願有偈，聞者由（猶）驚。〔偈〕云：是日已至，命即隨陷，如少水魚。勸請隨喜眾，勤學證無餘。」又云：「一失人身，萬劫不逢，身謝命終，去此不遠，有一名山，山中有僧，名之石室。此比丘尼，有大威德，護念他人。往被河（彼求）之，已（以）延身命。」於是有相夫人，與至（王）家眷，即往山內比丘所，禮拜供養，永乞神功。  

佛子憂疑之此（次），有人傳語：〔斷〕  

僧住城南萬劫山，我將救度●（向）人間，  

道德眾推能敏物，慈悲皆說度人天。  

如今況在前生福，好似相將暫結緣，  

必若有人延得命，與王齊受（壽）百千年。〔吟〕  

忽爾聞人說，夫人便訪尋，  

不居城槨（郭）內，終日住山林。求已重重禮，陳情切切深，  

欲求神妙藥，免被死亡侵，  

〔斷〕  

死苦為計遍此身，便於山裏禮名僧，  

初占（瞻）月面精神爽，後得談經去夜昏。  

欲識心珠先發願，要窮佛法傳香燈，  

但於言下知歸處，誓學牟尼六度門。  

夫人聞說，遂向山中，禮拜此僧，乞延壽命。於是虔恭合掌，歸依而不憚驅馳，懺悔投誠，發露而未經傾剋（頃刻）。夫人曰：「和尚！賤身生居草也（野），長向王宮，三五日前，大王占相道故，卻後七日命絡（終），放我歸家，令辭公母。適聞人說，和尚慈悲，故故起居，乞延受（壽）法。」和尚道：「夫人，夫人！浮生逡速，不可不留，可惜心神，以求延受（壽）法。」夫人曰：「人間矩燭（短促），弟子常當知，未委何方，命壽長遠？」和尚曰：「天中壽命，與此不同。快樂逍遙，又勝人世。」和尚於是與夫人說三界九地人所生之處，壽命無限等事。觀世音菩薩佛子  

〔側〕  

浮生難長久，生來死去亡，  

爭如天上福，快樂是尋常。  

念食天廚飯，思衣寶伏（服）香，  

若求生去者，八戒是津糧（梁）。  

〔斷〕  

僧與夫人說此緣，欲求長命欲生天，  

出去瑞雲承兩足，歸來光相遶身邊。  

五音日日聲盈耳，七寶朝朝滿眼看，  

須知浮世俄爾是，聞早迴心莫等閑。  

於是石室比丘尼勸有相夫人了，交求生天，莫求浮世壽命。夫人問和尚曰：「凡生人間，修何法則？凡生天生上，修何法行？」和尚答曰：「欲生人世，修持五戒。求生天者，須持八戒。一日一夜，若能至心，受如來清淨八戒，必生天上，快樂自在。」於是有於（相）夫人，聞是事己。於求（求於）石室比丘尼所，求受如是清淨八戒。授八戒已了。歸家日滿，便乃身亡，生在天中，受諸快樂。  

〔云云〕  

〔斷側〕當日夫人聞說，即時日夜堅持，果然七日身亡，生在他居天上。  

禮拜比丘皈舍，人間年限將終，  

夫人既有身亡，家內營其殯送。  

〔斷〕  

夫人受戒卻回來，七日身修（休）掩夜臺，  

國主乍聞心痛切，朝臣知了淚摧摧。六宮參（慘）切情何極，九族臨喪盡悲哀，  

揀日擇時便殯葬，凶儀於（相）送塞香街。  

有於（相）夫人於石室比丘尼所，受戒了，歸來七日滿，身終也。歡喜國王出天丈（仗），如法殯葬後。夫人又經半年，生在天上。於天中忽爾思唯：「我昔何緣，來此寶界。」良久入定，觀此身前是歡喜國王夫人，因國王於我知七日身亡，遂皈父母家。及往山中石室比丘尼所，得聞妙法及〔受〕八戒，七日命終，生於天上。我須今日，卻下於天界，往歡喜國，報其天恩供養。言說夫人遂與天女，同來下界。觀世音菩薩佛子  

〔斷〕  

一自夫人受戒皈，命終身謝見無期，  

因緣已感生天上，果報還招福自隨。  

受命豈論年與月，歡娛寧有是兼非，  

忽然入定辭前世，歡喜王宮國后妃。  

思憶須是下天界，彩女於（相）將數十人。四眾瑞云（雲）光錯落，五音歌管亂紛紜。  

臨帝坐，入王宮，霧駕庭庭滿碧空。  

只向雲中●（拋）寶玩，五天皆悉現神通。  

於是有相夫人〔曰〕國王道：「殿前何故種種名〔花〕異香，及諸珍玩？」於虛空中，喚其大王，●相慰喻。「時吾聞諸，驚愕失次，及國土內，凡諸人民。皆見是〔有〕於（相）夫人。」  

〔側〕歡喜王宮裏，當初忽●聞，忽然驚與嘆，兼要重精神。  

出殿望空禮，承空問被（彼）人，  

何緣生端（瑞）相，願說此來因。〔斷〕  

王與夫人兩不同，人間天上喜相逢，慇懃顧問當初事，屈曲還至此日功。  

道是因憑八戒力，感枮（拈）得身敬上天宮，今朝故故來相報，火急修持且莫慵。大王語夫人曰：「夫人自皈家內，七日身亡，以何因緣，而來下界？」夫人道：「我自離宮內，便入山中，禮拜比丘尼，永受八關齋戒。一日一夜，志心境（敬）持，便得上生兜率天上。今朝到此，來報大王，伏望不戀●（閻）浮，求生天上，與為同止，再遂忠（衷）腸，千萬再三，速求出離。」  

〔側〕  

大王聞說便心迴，日夜燒香禮聖臺，自別夫人經數月，思量好是苦持齋。  

每相（想）夫人辭家出，夜夜尋看房臥路，玉貌定知皈那裏，且喜恩霑說修持。  

今日若能得上界，施與如來國內財。相勸諫，速持齋，莫戀●（閻）浮急出來，  

座下總須聽此說，當來畢定免輪迴。於是大王受諫，有相迴皈，凡是後來，也持八戒，還生天上，福得（德）自隨。〔云云〕〔側〕  

有相夫人報大王，盈盈玉貌也無常，  

傾國傾城人聞說，尚與國王有分離。  

懃●（發）〔願〕，速修行，濁世婆娑莫戀●（營），  

便須受戒皈政（正）法，淨土天中還相逢。  

無限難思意味長，速須覺悟禮空王，  

三八士須斷酒肉，十齋真要●（剩）燒香。更能長念如來好，一切時中得吉祥。  

好道理，不思儀，記當修行莫●伊，  

念佛座前領取偈，剩●（拋）散施總〔□〕知。歡喜國王緣一本寫記  

乙卯年七月六日三界寺僧戒淨寫耳  

### 七、醜女緣起  

我佛因地曠劫修行，投崖飼虎，救鴿尸毗，為求半偈，心地不趍。剜身然燈，供養辟支。善友求珠貧迷。父王有病，取眼獻之。大聖慈悲因地，曠劫修行堅志，  

也曾供養辟支，帝釋天來誠〔□〕。  

割肉祭於父王，山內長時伏氣，  

去世因〔□〕修行，三界大師便是。  

世尊當日度行壇，為救眾生業障纏，  

也解求珠於大海，尸毗救鴿結良緣。  

三徒（途）地獄來往走，六道輪迴作舟舡，  

為度門徒生善相，感賀（荷）如來聖力潛。我佛當日為救門徒六道輪迴，猶如舟船，般〔運〕眾生，達於彼岸。此時總得見佛，今世足衣足食，修行時至，勤須發願。有餘供養佛僧，得數結紹見。此時更若修行，來世勝於定見。  

我佛慈悲世莫誇，救度眾生遍河沙，  

總得到於？為處，今生富貴足嬌闍。  

人身不久如燈炎，世事浮空似雲遮，  

供養佛僧消滅障，來生必定禮龍花來如（如來）長說誘勸門徒，焚香發願，勸念彌陀，修齋造善。布施有多功德，一一不及廣讚。設齋歡喜，果報圓滿。若人些子攢眉，來世必當醜面。  

佛在之日，有一善女，也曾供養羅漢，雖有布施之緣，心裏便生輕賤。不得三五日間，身死。有何靈驗？此女當時身死，向何處託生？  

向於波斯匿王宮內託生，此是布施因緣，得生於國王之家。輕罵賢聖之業，感得果報，元在於我大王夫人。  

纔生三日，進與大王；〔大王〕纔見之〔時〕非常驚訝。世間醜陋，生於貧下。前生修甚因緣，今世形容轉差。大王道：  

只首思量也大奇，朕今王種豈如斯，醜陋世間人總有，未見今朝惡相儀。  

●崇跼●如龜鱉，渾身又似野豬皮，饒你丹青心裏巧，彩色千般畫不成。  

獸頭渾是可憎兒，國內計應無比並，  

〔若論此女形貌相〕，長大將身娉阿誰。  

於是大王羞恥，嘆訝非常。遂處分宮人，不得唱說，便遣送至深宮，更莫將來，休交朕見。女緣醜陋世間希，渾身一似黑●皮，  

雙腳跟頭皴又僻，髮如驢尾一枝枝。  

看人左右和身轉，舉步何曾會禮儀。  

十指纖纖如露柱，一雙眼子似木槌離。  

大王再三形相，嗟嘆數聲，「何事最招，如斯醜陋！」  

公主全無窈窕，差事非常不小上脣半斤有餘，鼻孔竹筒渾小。  

生來未省喜歡，見說三年一笑。  

覓他行步風流，卻是趙十襪腳。  

大王見女醜形骸，常與夫人手託〔？〕，  

憂念沒心求駙馬，慚惶誰更覓良媒。  

雖然富貴居樓殿，恥辱緣無傾國財，  

敕下令交便鎖閉，深宮門戶不交開。  

爾時波斯匿王自念世（女）醜，由不如人，遂遣在深宮，更不令頻出。於是金剛醜女，日來月往，年漸長成。夫人宿夜〔憂〕愁，恐大王不肯發遣。後因遊戲之次，夫人斂容進步，〔向前咨白大王云云〕賤妾常慚醜質身，虛霑宮宅與王親，  

日日眼前多富貴，朝朝惟是用珠珍。  

宮人侍婢常隨後，使喚東西是大臣，  

慚恥這身無得解，大王寵念赴乾坤。妾今有事須親奏，願王歡喜莫生嗔：  

「金剛醜女年成長，爭忍令交不仕人！」於是大王〔聞奏〕，良久沈吟，未容發言，夫人又奏云云姊妹三人總一般，端正醜陋結因緣，  

並是大王親骨肉，願王一納賜恩憐。  

向今成長深宮內，發遣令交使向前，  

十指從頭長與短，各各從頭施交看。  

大王見夫人奏勸再三，不免咨告夫人云云  

我緣一國帝王身，眷屬由來宿業因，  

爭那就中容貌差，交奴恥見國朝臣。  

心知是朕親生女，醜差都來不似人，  

說著上由（尚猶）皆驚怕，如何祝娉向他門。  

〔夫人又告大王〕：「大王若無意發遣，妾也不敢再言。有心令遣仕人，聽妾今朝一計。私地詔一宰相，交覓薄落兒郎，官職金玉與伊，祝娉〔充〕為夫婦。」於是大王取其夫人之計，即詔一臣，交作良媒，便即私地發遣。臣下〔蒙詔〕，速赴內廳，面對處分天敕，受王進旨。王告臣曰：  

「卿今聽朕語，子細說來處：  

緣是國大王，有一親生女。  

天生貌不強，只要直●●，  

覓取一兒郎，娉與為夫婦。」  

〔大王又向臣下道〕：  

「卿為臣下我為君，今日商量只兩人，  

朝暮切須看聽審，惆悵莫交外人聞。  

相當莫厭無才藝，莽路何嫌徹骨貧，萬計事須相就取，陪些房臥莫爭論。」  

於是宰相〔受敕〕，拜辭出內，便即私行坊市。〔巡歷〕諸州，處處問人，朝朝尋覓。後忽經行街巷，見貧生子姓王，施問再三，當時便肯。領到內門，〔先入見王，言奏〕尋得。皇帝大悅龍顏，遂詔宰相，速令引到。  

皇帝座相寶殿，宰相曲躬來見，  

前時奉敕覓人，今日得依王願。  

門前有一兒郎，性行不妨慈善，出來好個面貌，只是有些些舌短云云，大王聞說喜徘徊，捲上珠簾御帳開，  

既強聖人心裏事，也兼皇后樂咳咳。  

嬪妃綵女令詔入，內監忙忙迤邐催，  

便把被衫揩拭面，打扳精神強入來。  

王郎登時見皇帝，道何言語：  

於是貧仕蒙詔，跪拜大王已了。  

叉手又說寒溫，直下令人失笑。  

更道下情無任，得仕（事）丈母阿？，  

起居進步向前，下情不勝怜好。  

其時大王處分：排備燕會，屈請王郎。既到座筵，令遣宮人引其公主見對王郎。當爾之時，道何言語：  

新婦出來見王郎，都緣面貌多不強，  

綵女嬪妃左右擁，前頭掌肩鬧芬芳。  

金釵玉釧滿頭粧，錦繡羅衣馥鼻香，  

王郎纔見公主面，開來魂魄轉飛颺。  

於是王郎既被諕倒，左右宮人，一時扶接，以水灑面，良久乃蘇。宮人道何言語：  

女緣前生貌不敷，每看恰似獸頭牟，  

天然既沒紅桃色，遮莫七寶叫身鋪。  

夫主諕來身已倒，宮人侍婢一時扶，  

多少內人噴水救，須臾得活卻醒甦。  

於是兩個阿姊，恐被王郎恥嫌醜陋，不肯卻歸；左右宮人，令皆總急。阿姊無計，思寸（忖）且著卑辭，報答王郎云云  

「王郎不用怪笑，只緣新婦幼小，  

妹子雖不端嚴，手頭裁縫最巧。  

官職王郎莫愁，從此富貴到老，  

些些醜陋不嫌，新婦正當年少。」王郎道苦，彼媒人誤我。將來今日目前，見這個弱事，乃可不要富貴，亦不籍你官職；須（雖）然相合之時，爭忍見其醜貌。思寸再三，沈疑不語，阿姊又道：  

不要稱怨道苦，早晚得這箇新婦，  

雖則容貌不強，且是國王之女。  

向今正直年少，又索得當朝公主，  

鬼神大曬僂儸，不敢猥門傍戶。  

於是王郎恥嫌不得，兩箇相合，作為夫婦。阿？見成親，心裏喜歡非常，到於宮中，拜賀父母。當時甚道云云  

小娘子如今娉了，免得父孃煩惱，  

推得精怪出門，任他到舍相抄（吵）。  

王郎咨申大姊：  

萬事今朝總了，  

〔且須遣妻不出〕，恐怕朋友怪笑，  

小娘子莫顛莫強，不要出頭出惱（腦），  

總王郎心裏不嫌，前世業遇須要。  

〔妻語夫曰：  

王郎心裏莫野，出去早些歸舍，  

莫拋我一去不來，交我共誰人語話。  

爭肯出門出戶，如今時徒轉差，  

門人過往人多，恐怕驚他驢〔□〕。〕  

於是貧士既蒙駙馬，與高品知聞，書題往來，已相邀會。遂赴朝官之宴，同拜玉階，侍御郎中，共相出入。州官縣宰，相伴駙馬之筵，僕射尚書，同歡一座。已前諸官，密計相宜，要看公主。遞斗傳局，流行屈到家中，事須妻出勸酒。既無形積例，皆見女出妻，盡接座筵。日日不備歡樂，次第漸到王郎，俳備酒饌。惟憂妻貌不強，思慮恥於往還。遂乃精神不安，宿夜憂愁。妻見兒婿怨煩，不免再三盤問。王郎被問，遂乃於實，諮告妻曰：  

「每日將身赴會筵，家家妻女作周旋，  

玉貌細看花一●，蟬鬢窈窕似神仙。  

朝官次第相邀會，飲食朝朝數千般，後月我家俳酒饌，也須娘子見朝官。」  

王郎遂向公主，具說根由：「我到他家中；盡見妻妾，數巡勸酒，對坐歡娛。若諸朝官赴我筵會，小娘子事須出來相見，我恥此事，所以憂愁，怨恨自身，尋相不樂。」王郎道云  

「我無怨恨亦無嗔，自嗟前生惡業因，  

只為思君多醜貌，我今恥辱會諸賓。來朝若也朝官至，還須娘子勸酒巡；  

出到坐延相見了，交著恥辱沒精神。」  

公主既聞此事，哽噎不可發言，慚見醜質，嚥氣淚落。前世種何因果，今生之中，感得醜陋。夫主去後，便捻香爐，向於靈山，禮拜發願。  

公主纔聞淚數行，聲中哽咽轉悲傷，怨恨前生何罪業，今生醜陋異尋常。  

再三自家嗟嘆了，無計遂罪粧臺中。  

億（憶）佛乞垂加護：  

懊惱今生貌不強，緊盤雲髻罷紅粧，  

豈料我無端正相，致令暗裏苦商量。  

胭脂合子捻拋卻，釵朵瓏璁調一傍，  

雨淚焚香思法會，遙告靈山大法王。  

於是娥媚（蛾眉）不掃，雲鬢罷梳，遙〔□〕靈山，便告世尊：  

珠淚連連怨復嗟，一種為人面貌差。  

玉葉不生端正相，金騰結朵野田花。  

見說牟尼長丈六，八十隨形號釋迦，  

惟願世尊加被我，三十二相與些些。  

佛以他心通，遙知金剛醜女焚香發願。遂於醜女居處〔階〕前，從地踊出，親垂加被，醜女忽見大聖世尊，●（碎）身階前，魂搥自撲，起來禮拜，哽咽悲涕。〔恰似四鳥而分離，思念自身，不恨滅沒而入地〕啟告世尊，乞垂加護。醜女告世尊：  

自嘆前生惡業因，置（致）令醜陋不如人。  

毀謗聖賢多造罪，敢昭（感招）容貌似煙薰。  

生身父母多嫌棄，姊妹朝朝一似嗔，夫主入來無喜色，親羅未看見慇懃。  

時時懊惱流雙淚，往往咨嗟怨此身。  

聞道靈出（山）三界主，所以焚香告世尊。  

佛有他心道眼，當時遂遙觀見，  

現身公主前頭，交令懺悔發願。  

醜女佛前懺罪愆，所為宿業自招然，  

懺悔纔終兼發願，當時果報福團圓。醜女見佛現身，歡喜倍常，遂讚嘆如來：「願我身與佛無異！」  

公主見佛至，顏容世無比，  

髮紺旋螺文，眉如初月翠，  

口似頻婆果，四十二牙齒，  

兩目海澄澄，胸前題萬字。  

〔金剛醜女嘆佛已了，右繞三匝，退座一面。佛已（以）慈悲之力，●（垂）金色臂，指醜女身，醜女形容，當時變改云云〕。  

歎佛了，求加被，低頭禮拜心專志  

容顏頓改舊時儀，百醜變作千般媚。  

醜女既得世尊加被，〔換舊時之醜質，作今日之面旋；醜陋形軀，變端嚴之相好〕，敢（感）得貌若春花，夫主入來不識。  

公主輕盈世不過，還同越女及娘（嫦）娥，  

紅花臉似輕輕坼，玉質如棉白雪和。  

比來醜陋前生種，今日端嚴遇釋迦，  

夫主入來全不識，卻覓前頭醜阿婆。  

妻云道：「識我不？」夫云「不識」。「我是你妻，〔如何不識〕？」夫主云：「唬人！」  

娘子比來是獸頭，交我人前滿面羞，  

今日因何端正相，請君與我說來由。妻語夫曰：「自居（君）前時，憂我身醜陋，羞見他朝官。妾懊惱再三，遂乃焚香禱祝靈山〔世〕尊。蒙佛慈悲，便垂加佑，換卻醜陋之形驅，變作端嚴之相好。公主自道：  

「我今天生貌不強，深漸（慚）日夜辱王郎，  

遙想釋迦三界主，不舍慈悲降此方。便禮拜，更添香，不覺形容頓改張，  

我得今朝端正相，感附靈山大法王。」  

王郎見妻端正，指手喜歡，道數聲可曾ㄍ（可曾！可曾！），走入內裏，奏上大王。  

王郎指手歡喜，走報大王宮裏。  

「丈人丈母不知，今日渾成差事！  

少（小）娘子如今變也，不是舊時精魅，欲識公主此是（時）容，一似佛前菩薩子。」  

大王聞說喜盈懷，火急忙然覓女來，  

夫人隊仗離宮內，大王御輦到長街。纔見女，喜徘徊，灼灼桃花滿面開，  

大王夫人喜歡曬，因茲特地送資財。公主因佛端正，事須慚謝大聖，  

明朝速往祇園，禮拜至心恭敬。  

於是槍旗耀日，皂纛隱？（映），〔七寶珍財，奉獻其佛〕。百寮從駕〔如行〕，千官咸命〔從後〕，同赴祇園，謝女端正。〔經於一宿，已屆祇園，謝佛重恩，再三請問〕：下御輦，禮金人，更將珍寶獻慈尊，  

我女前生何罪過？一●醜陋卒難陳。  

賴為如來親加備（被），還同枯木再生春，  

惟願如來慈念力，為說前生修底因。」〔佛告波斯匿王：諦聽諦聽，汝當有事悟汝，與說宿世因緣。佛道此女前生，曾供養辟支佛。雖然供養，唯道面醜。供養因緣生王家；輕慢聖賢之業，感得面兒（貌）醜陋。信心布施，直須歡喜，若人些些酸屑，則知果報不遂〕。前生為謗辟支迦，所以形容面貌差。  

為緣不識阿羅漢，百般笑效苦芬●。將為惡言發便了，他家業報更不嗟。  

得見牟尼身懺悔，當時卻似一團花，  

只為前生發惡言，今朝果報不虛然，  

毀謗阿羅漢果業，致令人貌不周旋。兩腳出來如露柱，一雙可膊似？椓（椽），  

纔禮世尊三五拜，當時白淨軟如棉。  

上來所說醜變  

### 八、〔不知名變文〕（一）  

娑婆世界，高下不平，富貴貧窮，各性本異。種時不能自種，只是怨天不平。見他貴富家榮華，我即終朝貧困。佛子上無片瓦可亭居，自長身來一物無，  

八節夫妻嚬咒願，只求富貴免軀貧。  

兒覓富貴百千般，不道前生惡業牽，  

蓋得肚皮脊背露，腳根有襪指頭串（穿）。朝求暮乞不成嗿，有日無夜著甚眠，  

唯恨前生不修種，垂知貪苦最艱難。  

自家早是貧困，日受飢恓。更不料量，須索新婦，一處作活。更被妻兒，說言道語，道個甚言語也：憶得這身侍你來，交人不省傍粧臺，  

洗面河頭因擔水，梳頭坡下拾柴迴。煎水滓來無米煮，何時且過有資財，  

可借卻娘娘百疋錦，●（鎮）教這裏忍飢來。  

他兒●（?—婿）還說道里（理），道個甚言語也：  

娘子今日何置言，貧富多（前）生惡業牽，  

不是交娘子獨如此，下情終日也飢寒。  

初定之時無衫蔥，大歸娘子沒？房。  

娘子空來我空手，奈何？媒人叫●（秤）量，  

娘子既言百疋錦，娘娘呼我作上馬郎。  

彼此赤身相奉侍，門當戶對恰相當。白日起〔□〕無飯喫，夜頭擬臥沒氈眠。  

大擬妻夫展腳睡，凍來直〔□〕野雞盤。  

●子●子  

娑婆國裏且無貧，拾得珠金亂過與人，  

弟子將來壘寶座，合掌齊聲請世尊。  

寶座既成諸天繞，彌陀即便自●（乘）雲，  

將為化生來說法，定證金剛不壞身。門徒切要審思量，念佛更燒五分香，  

閑來不守三歸界，如何生死作橋樑。欲得千年長富貴，無過念佛往西方，  

合掌階前領取偈，明日聞鐘早聽來。  

### 九、不知名变文（二）  

〔首缺〕得今朝便差，更有师师谩语一段，脱空下□烧香呵，来出顷去，逡巡呼乱说词。弟（第）一□（且）道上头□（底）。弟二东头底。弟三更道西头底。华岳太山天帝释、北君神、白华树神、可逻回镇灵公、何怕（河伯）将军、猎射王子、利市将军、水草道路、金头龙王、可汗大王，如此配当，终不道着老师阇梨。倾克（顷刻）中间，烧钱断送。若是浮灾横疾，渐次减除。傥或大限到来，如何免脱。死王强壮。夺人命根。一息不来便归后。假使千人防□（扑），直饶你百种医术。自从浑沌已来，到而〔今〕留得几个，总为灰烬，何处坚牢。大地山河，尚犹朽坏，况乎泡电之质，那得久停？故老子曰：「吾有大患，为吾有身，及其无身，患将何有。」身是病本，生是死源。若乃无病，死何有。若要不生、不老、不病、不死，除佛世尊，自余小圣，宁得免矣。以下说阴阳人□（慢）语话。更说师婆慢语话。  

琼枝奇树早含芳，开折〔□〕春锦绣妆，  

清且每多莺巧语，晚时甚有蝶飞忙。  

辉华□（属）对如生艳，灼乐连行似有光，  

拾到叶雕（凋）身朽故，便同厄病即□常。（原文至此完）  

### 十、不知名变文（三）  

昔时大雪山南面，有一梵志婆罗门僧，教学八万个徒弟，善惠为上座。六年苦行，八万伽他之偈，并五部佛心，□有不识，□有不会。善惠却往还不，和上（尚）又□（遗）三般物色：一、是五百文金钱，二、五百□金舍勒，三、五百个金三故。过大雪山北面，言道王舍大城，有一大富长者，常年四月八日，设个无遮大会，供养八万个僧：并是猛（盲）聋音（喑）哑，□□（数）供养。八万个僧，各布施五百文金钱，五百个金舍勒，五百个金三故。善惠四月八日，至到王舍大城，到是大富长者宅内，四部僧众齐坐念诵。善惠发四弘盛□（愿），言道四部僧众，不先是上界菩萨，不先是下界腰（妖）精望两（魍魉），便是□善惠口称我是上界菩萨，不是下界腰（妖）精纲两（魍魉）。不是善惠却问僧众：「大雪山南面，有一梵志婆罗门僧，教学八万个徒弟，曾闻不闻？」四部僧众却道：「之闻。」「八万个徒弟，上坐善惠，曾闻不闻？」「曾闻。」「记（既）若知闻，某乙便是善惠。」四部僧众，便请为上坐。常年四月八日发愿，旧上坐数年发愿。今日是个童子替其某乙，心中便是发其恶心。你得佛声佛酬，得人声人酬，吃斋散来善惠。其大愿给孤长者，心中大越（悦），□（遍）布施五百个童男，五百个童女，五百头牸牛并犊子，金钱、舍勒、三故，便是请佛为王说法。给孤长者问耆陀太子言道：「某乙不知。」后问贫波（婆）娑众（罗）王，王却问给孤长者「有其何事？」长者启贫波娑罗王：「别□何事，请佛为王说法。」给孤长者启王：王□（园）计地多少？」「其园八十倾（顷）。」贫波娑罗王言道：「树价金钱，地□（满）银□。」给孤长者言道：「便得。」贫波娑罗王同发盛心，记树千年，地□（满）银□，当还过，请佛园中说法。千二百五十人俱听法。「因何为如（名）给孤长者？」「箭（接）济贫人，并恋□贝漏猛（盲）聋音（喑）哑，舍财□数，名为给孤长者。」善惠说法已必（毕），却归大雪山南面，到莲花城中，付（敷）设道场，县零（铃）朾（打）钹。善惠问其僧众有何事意？僧众言道：「莲花城中然灯，城中有然灯佛出世。」善惠大雪山南面，不到莲花成（城）中，如住□□（处）觅其莲花，并总不得莲花。成（城）节度使出敕，须人买（卖）却莲花者，付五百文金钱。须人并总不肯买（卖）却莲花。善惠便元欲思量，在一流水边如（而）坐，心中便是思惟者之事。世尊到来，不用□（者）七珍八宝，则要莲花转巽。有一个小下女人族（逐）水如（而）来，□中有七支莲花。便善惠言道：「娘娘卖其莲化（花）两支，与五百文金钱。」婢女言道：「某乙莲花并总不买（卖），名曰（明日）然灯佛到莲花成（城）中供养世尊。」善惠却便发心供养，一支两支便足，不用广多。婢女却道：「不用与价，某乙今劫女人之身，为他人使，不得自在。如行不改形，食不充口，到后劫之中，某乙得个自在女人之身；和上后劫之中，本得个孩子之身，共为夫妻之者得罪磨（么）？」善惠便道：「逢着□（儿），儿布施；逢着女，女布施；逢妻，妻布施，得罪磨（么）？」女人却道：「得。」七支莲花都与善惠，同其一会，到第二日早去。世尊到来，善惠便是供养如行。世尊取其莲化（花）两手如把五支僻着一面与行，两支僻着一面与行。（下缺）  

### 十一、秋吟一本（一）  

□□言：澄潭万丈，潜龙之必夺锦鳞；峻岳千层，□凤之须张翠翼。鱼有泽潭之志，人□（怀）募（慕）德之□，□宝偈于朱门，讽金言于碧砌者。盖以□（某）官德风□□，□露遐彰，蹑黄蝎（歇）之前踪，继田文之后迹。轩庭峭峻，□□穹崇，朱兰（阑）逞晓月之光，□（绿）牖写募（暮）云之色。此乃经文□□（罢），偈赞休吟，谨课□（芭）词，略申赞叹。  

吟　□□□门景置（致），远近花轩难比，  

朱兰（阑）间错光辉，□□□崇旖旎。  

云□（敷）瑞草萓葶，风引详（祥）花逦迤，  

□□（徒）赞佛吟经，感果多般福利。  

断　□□旖旎世难论，碧砌朱兰（阑）次第分。  

□（绿）牖乍开光烁烁，□□□望色氛□（氲）。  

葶（亭）台森耸鹦声闹，池惌（苑）深沈鸭涉均。  

□□□弦丝竹静，暂听缁侣演金文。  

□□也，金言大启，玉偈宏□（该），缁徒座夏于九旬，毳客安禅于三□，□行课诵，长有草之阶，动止清音，须践无虫之□（地）。□□讲论，有摧邪显正之能，翫赋修文，抱掷地谈天之□。□（  

班）超立志，犹申握管之悲，司马强能，尚着题桥之恨。僧□佛戒，禁足九旬，合持匪石之坚，将益如松之操。金（今）以安居告□，□□深仁，罄写肺肝，特陈来旨：  

吟　□□□开教网，广与人天敬仰，  

九旬赞咀（呗）真文，□□安居为上。  

无虫之地既行，有草之阶岂往，  

□□护命护生，长益含灵无量。  

断　□□□□事难名，愍念之心岂暂□（亭—停），  

禁足九旬缘物□（命），□□三月为含灵。  

阶前有草何曾涉，路上无虫始敢行，  

□□赏劳今（金）口说，特将丹恳话忠（衷）情。  

文并　□□□成（风）渐退，凉气频施，孤鸿叫呜噎之声，塞鴈□□□之韵。蝉吟历历，岂闻于公子楼前，砧向（响）令令（泠泠），偏□于侣（旅）人坐侧。风高月冷，露结霜凝，秋天写一色之清（青）屏，□□坠数般之碧砌。洪钟暮击，声声而引碎乡心，画□□□，伯伯而伤残侣（旅）梦。  

吟　□□消迨难可说，拟写愁情声伤咽，  

晓锺（钟）惊梦肺肝消，□□□（伤）魂肝胆烈（裂）。  

天边鴈绪（序）去还来，月下荧光生又灭。  

□□□破异乡心，侣（旅）客傍惶情惨切。  

断　□□月朗碧霄青，万里炎光色渐轻，  

鸿鴈上（尚）吟离塞韵，□□犹叫怯寒声。  

霜凝回□（系）殊乡思，露结偏伤侣（旅）客情，  

□□□风吹入户，愁心不觉梦魂惊。  

□□□□寻箧笥，点检箱囊，资缗无一金半金，素帛有三缕□□。□□（袄）即空存□（段）领，裙葱乃惟见碎腰。袈裟兮（叶）相□□，□（座）具兮方（芳）兰绝有。想王张（章）之说困，由卧牛衣，叹颜子□□□，且被鹑服。僧以厨亏琼粒，望元（原）宪而似睹石崇，架□□□（装），见远衔（阮咸）而如观杨秀（羊琇）。凄迟委地，卒话难周，既逢□□之人，方述侣（旅）伤之恨。  

吟　□□□□情悄悄，露冷风高光景晓，  

箱囊磬（罄）尽又无衣，□□□灯应朗照。  

匣中经数卷（卷数）难盈，架上残衣隳渐少，  

□□□（藜）杖若随身，便是僧家移转了。  

吟　□□□□学倍行，忽觉清风入洞房，  

月下望萤添客思，□□□鴈最堪伤。  

寒装顿乏惊朝露，絺（□）疏单怯夜霜，  

□□箧词呈揋（猥）韵，远趍门仞话愁肠。  

□□经收宝藏，疏卷金函，兽炉罢焱（焚）于旃檀，□（猊）座林（休）施□□□。□（赤）髭论伯，亭（停）飞吼石之关，白足高僧，住演摧峰（锋）□□。共邀流辈，各结同人，吟聒地之清音，讽遶梁之雅韵。  

□□因缘道理，深奉牟尼圣止（旨），  

玉炉罢爇沈檀，□□□传妙义。  

安禅动止锵锵，举醋（措）威仪□（济）□，  

□□□别莲宫，远诣花轩之地。  

相将□（袜）步出莲宫，□□经收梵宇中，  

乍离洪衢情悄悄，纔辞竹户意忡忡。  

□□罢赞三乘义，白足休传四帝（谛）宗，  

满面□颜陈琐薄，□□□□谒人（仁）风。  

伏维□（某）官，清同秋水，行比春兰，□□子建之能，武播田文之略。东堂贵客，无非朱紫之流，□□□宾，并事（是）绮罗之艳拽。既辞朱夏，看逼新秋。希□□□，济殊乡之释众。  

吟　灵冷新秋已度，□□□天将暮，  

僧徒渴仰情（清）风，远陟□（尘）衢之路。  

□□石氏名家，德播田文贵户，  

不因五利赏劳，□□□逢难遇。  

将身何事立阶庭，幸遇秋吟五利时，  

□□□留迎暑服，囊中顿乏御寒衣。  

炎天逐乐□（攀）金曫（辔），□□追欢捧玉杯，  

绰绽酒沾尘点染，愿开惠施赏迦提。  

□□□□三从赞美，四德传芳，凤钗兮斜缀清（青）丝，□□□具衔素质。庭前赏翫，绮罗呈艳拽之衣，帘□□□，雾縠显轻盈之服。兼生与熟，谩贮箱中，何□迦提，换取无姜（疆）之福。  

吟　宿种因缘道理，□□□□播美，  

绮罗香引轻盈，雾縠花红艳曳。  

□□鬓插难皆，龙钏金衔珠丽，  

更能惠施迦提，□□□般福利。  

身披异种绮罗裳，四德三从岂赞扬，  

□□□□衣晃耀，帘前袜步惹残香。  

嫌生不着虚盈柜，□□□披谩贮箱，  

闇恶不堪重挂□（体），施僧功德福□□（疆）。  

□□□□文武，义赞谦恭，或弄笔以缀花文，或弯弓而□□□。凋按（雕鞍）骏骑，打毯绰绽之衣；玉管金杯，令舞酒沾□□。□因五利，难谒冰霜。将退故之名衣，作缁徒之冬服。  

□□□彰播美，礼乐谦恭难比，  

吟诗弄笔题桥，□□□声掷地。  

打球汗透罗裳，令舞酒沾半臂，  

□□□挂之衣，愿施迦提五利。  

断　□□□艺世难量，翫赋修文岂并常，  

闷即后园逞武艺，□□花下缀文章。  

罗衣不挂因虫□（啮），半臂休穿为酒伤，  

□□□□王五利，特将丹恳化寒装。  

□□□闺素质，花懒琼姿，吹笙管以调清音，弄琵琶□□新曲。珊瑚下，菿（对）凤凰而误绣鸳鸯；□（翡）翠帘前，□□□□□成师子。闲来花下，趁蝴蝶儿（而）挂祯（损）之衣，闷上朱□，□□鹦而误伤罗服。  

吟　画阁香闺素质，□□□（芳）姿难匹，  

累生宿种因缘，感果荣莘（华）此日。  

□□□素（縠）馨香，龙钏凤钗夺日，  

端严富贵娇奢，□□多般福利。  

断　香闺艳曳满廷春，□□□□萤雪身，  

雾縠苗（描）成鸲雀对，红罗更绣凤凰匀。  

□□□□嫌生服，退故休披爱着新，  

箱贮成虚盈溢，□□□德福难论。  

更拟说，恐周遮，未蒙惠施懒归家，  

□□□□谈唱后，维那再举白莲花。  

偈子  

### 十二、秋吟一本（二）  

沙门ㄙ言：如来典句，盖不虚拈。令护命于九旬，遣加提于一月。是以共邀流辈，同出精蓝，讽宝偈于长街，□□怀于碧砌。希忝（添）忍服，望济寒衣。他时猊座，上答酬恩；此日轩阶，略呈雅韵。念菩萨  

远辞萧寺来相谒，总把衷肠轩砌说，  

一回吟了一伤心，一遍言时一气咽。  

话苦辛，申恳切，数个师僧门切（砌）烈（列），  

只为全无一事衣，如何御被三冬雪。  

或秋深，严凝月，萧寺寒风声切切，  

囊中青婚（缗）一个无，身上故衣千处结。  

最伤情，难申说，杖笠三冬皆总□（阙），  

寒窗冷慑一无衣，如何御被三冬雪。  

被蝉声，耳边聒，讲席绊萦身又阙，  

大业鸿名都未成，裸体衣单难可说。  

座更阑，灯残灭，讨义寻文愁万结，  

抱膝炉前火一星，如何御被三冬雪。  

师僧家，资（滋）味别，不解经营无计设，  

一夏安居奈苑中，三秋远诣英聪哲。  

律藏中，分明说，亲许加提一个月，  

若不今朝到此来，如何御被三冬雪。  

命同人，相提箧，总向朱门陈恳切，  

不是三冬总没衣，谁能向此谈扬说。  

恨严凝，兼腊月，即是多寒且无热，  

怕怖忧煎将告来，垂慈御被三冬雪。  

诣英聪，访贤哲，眝望仁慈相允察，  

退故慊生惠与僧，交将御被三冬雪。  

尊天（夫）人，也相谒，敬佛敬僧人尽说，  

背子衫裙百种衣，施交御被三冬雪。  

诸郎君，不要说，记爱朾傍兼出热，  

酒沾墨污损伤衣，施僧御被三冬雪。  

小娘子，骋二八，花下花前避炎热，  

万般新好污沾衣，施交御被三冬雪。  

阿孩子，怜心切，满箧名衣皆罗烈（列），  

傥要延年养北堂，施交御被三冬雪。  

苦再三，轩砌说，未沐恩光难告别，  

回身点检箧箱中，施交御被三冬雪。侧吟  

秋风忽尔入僧扃，又被蝉吟叫数鸣，  

故国未期愁悄悄，乡关思处泪盈盈。  

寒衣未于（施）无支拟，便觉秋风意不停，  

结□（旅）共吟花院侧，遂将肝胆一时倾。  

当星月，护含生，恰到秋深怆客情，  

雨漏再寻金口教，红衢亲许谒人时。  

千般璅细阶前说，一种微言砌伴呈，  

退故慊生箱棒出，愿同山狱与沧溟。次下侧也　平吟  

岁离家如幻化，不乐聚沙骑竹马，  

幸因雪岭得为僧，寒衣佛敕千门化。  

三冬月，九旬罢，护戒金园僧结夏，  

赏劳施设律留文，三衣佛敕千门化。  

久吟经，坐深夜，蟋蟀哀鸣吟砌下，  

□蝉早响诣珠（朱）门，三衣佛敕千门化。  

睹碧天，珠露洒，颗颗珠头密悬挂，  

月冷风高〔□〕渐浓，三衣佛敕千门化。  

鴈来亲，燕去也，独对孤灯叹福寡，  

□（暂）掩茅房下翠微，三衣佛敕千门化。  

恋烟罗（萝），不欲舍，只为严霜雕叶下，  

秋来未有御寒衣，加提佛敕千门化。  

入王城，投长者，愿鉴野僧相恳话，  

不因五利佛留文，缁徒争敢千门化。  

虽是僧，性闲假（暇），唯有炎凉未免也，  

除非证果离胞胎，这回不向千门化。侧吟  

佛留明教许加提，受利千门正是时，  

两两共吟金口偈，三三同演梵音声。  

暂离峰顶巡朱户，略出云房下翠微，  

送福吟经今日至，愿开恩惠赏加提。  

## 卷五

### 一、伍子胥变文  

昔周国欲末，六雄竞起，八□诤（争）侵。  

南有楚国平王，安仁（人）治化者也。王乃朝庭万国，神威远振，统领诸邦。外典明台，内升宫殿。南与天门作镇，北以淮海为关，东至日月为边，西与佛国为境。开山川而地轴，调律吕以辩阴阳。驾紫极以定天阙，撼黄龙而来负翼。六龙降瑞，地像嘉和，风不鸣条，雨不破块。街衢道路，济济锵锵，荡荡坦坦然，留名万代。  

楚之上相，姓仵（伍）名奢，文武附身，情存社稷。手提三尺之剑，清（请）托六尺之躯。万邦受命，性行淳直，议（仪）节忠贞，意若风云，心如铁石，恒怀匪懈，宿夜兢兢。事君□致为美，顺而成之；主若有僣，犯颜而谏。  

伍奢乃有二子，见事于君。小者子胥，大名子尚。一事梁国，一事郑邦，并悉忠贞，为人洞达。  

楚王太子，长大未有妻房。王问百官：「谁有女堪为妃后？朕闻国无东宫，半国旷地，东海流泉溢，树无枝，半树死；太子为半国之尊，未有妻房，卿等如何？」大夫魏陵启言王曰：「臣闻秦穆公之女，年登二八，美丽过人。眉如尽月，颊似凝光，眼似流星，面如花色。发长七尺，鼻直颜方，耳似珰珠，手垂过膝，拾指纤长。愿王出敕，与太子平章。傥若得称圣情，万国和光善事。」  

遂遣魏陵，召募秦公之女。楚王唤其魏陵曰：「劳卿远路，冒涉风霜。」  

其王见女，姿容丽质，忽生狼虎之心。魏陵曲取王情：「愿陛下自纳为纪后。东宫太子，别与外求。美女无穷，岂坊（妨）大道。」王闻魏陵之语，喜不自升（胜），即纳秦女为妃，在内不朝三日。  

伍奢闻之，忿怒。不惧雷电之威，披发直至殿前，触圣情而直谏。王即惊惧，问曰：「有何不祥之事？」伍奢启曰：「臣今见王无道，虑恐失国丧邦。忽若国乱臣逃，岂不由秦公之女！与子娶妇，自纳为妃，共子争妻，可不惭于天地！此乃混沌法律，颠倒礼仪。臣若谏交，恐社稷难存！」王乃面惭失色，羞见群臣。「国相，可不闻道，成谋不说，覆水难收；事已〔如〕斯，勿复重谏！」  

伍奢见王无道，自纳秦女为妃，不惧雷电之威，触圣情而直谏：「陛下是万人之主，统领诸邦，何得信受魏陵之言！」（下阙）  

孝之心，□果救吾之难，幽冥悬……别。子尚远承父书相唤，悲泣将……平王囚禁，远书相命，欲救慈父，……王曰：「卿父今被严刑，囚系□于阱……救父愆，何名孝子？卿须急去，更莫再三。」子尚即辞郑王，星夜奔于梁国，见弟子胥，具言书意。「今为平王无道，信受□（佞）臣之言，因系慈父之身，拟将严峻，吾今远至，唤弟相随。事意不得久停，愿弟急须装束。」子胥见兄所说，遥知父被勾留，逆委事由，书当多伪。报其兄曰：「平王无道，乃用贼臣之言，囚禁父身，拟将诛剪。见我兄弟在外，虑恐在后雠宛（怨），诈作慈父之书，违道妄相下脱，此之情况，足得一……诛戮，驼（驰）书相命，必是妖言，拟收……不可登途，由如钝鸟荡罗，泉鱼（下阙）  

「今却返具述胥言。适有麤疏，请君勿责。」使人得语，便即却回，将绳自缚，乃见平王。启平王曰：  

「奉命身充为急使，月夜奔波历数州，  

会稽山南相趁及，拔剑拟欲斩臣头。  

臣惧子胥手中剑，子胥怕臣俱总收。  

彼此相拟不相近，遥语声声说事由。  

却回报你平王道，即日兴兵报父雠。」  

楚帝闻此语，怕（拍）陛大嗔：「勃逆小人，何由可耐。一寸之草，岂合量天；一笙毫毛，拟拒炉炭。子胥狂语，何足可观；风里野言，不须采拾！」楚王使狱中唤出仵奢、子尚，处法徒刑。子尚临死之前，仰面向天叹而言曰：「吾当不用弟语，远来就父同诛，奈何！奈何！更知何道？吾死之后，愿弟得存。忽尔天道开通，为父雠冤杀楚。」遗语已讫，便即杀之。父子二人，同时诛戮。  

楚王出敕，遂捉子胥处，若为？  

敕曰：「梁国之臣，逆贼子胥，父事于君，不能忠谨，徒（图）谋社稷，暴虎贪残。子尚郑国之臣，并父同时杀讫。唯有子胥逃逝，目下未获。如能捉获送身，赏金千斤，封邑万户。隐藏之者，法有常刑。先斩一身，然诛九族。所由宽纵，解任科征，尽日奏闻。固（锢）身送上。」敕既行下，水楔（泄）不通，州县相知，牓标道路。村坊搜括，谁敢隐藏；竞拟追收，以贪重赏。  

子胥行至莽荡山间，按剑悲歌而叹曰：  

子胥发忿乃长吁，大丈夫屈厄何嗟叹。  

天网恢恢道路穷，使我恓惶没投窜。  

渴乏无食可充肠，回野连翩而失伴，  

遥闻天渐（堑）足风波，山岳岧峣接云汉。  

穷洲旅际绝□（舟）船，若为得达江南岸，  

上仓（苍）傥若逆人心，不免此处生留难。  

悲歌以（已）了，更复前行，信业随缘，至于颍水。风来拂耳，闻有打沙（纱）之声，不敢前荡，隈形即立。  

子胥行至颍水旁，渴乏饥荒难进路，  

遥闻空里打纱声，屈节斜身便即住。  

虑恐此处人相掩，捻脚攒形而映树；  

量久稳审不须惊，渐向树间偷眼觑。  

津傍更亦没男夫，唯见轻盈打纱女，  

水底将头百过窥，波上玉腕千回举。  

即欲向前从乞食，心意怀疑生游（犹）豫，  

进退不敢辄谘量，踟蹰即欲低头去。  

女子泊（拍）纱于水，举头忽见一人。行步獐狂，精神恍惚，面带饥色，腰剑而行，知是子胥。乃怀悲曰：「儿闻桑间一食，灵辄为之扶轮；黄雀得药封疮，衔白环而相报。我虽贞洁，质素无亏，今于水上泊纱，有幸得逢君子，虽即家中不被（备），何惜此之一餐。」缓步岸上而行，乃唤：「游人且住，剑客是何方君子？何国英才？相貌精神，容仪耸干。缘何急事，步涉长途。失伴周章，精神恍惚。观君面色，必然心有所求。若非侠客怀冤，定被平王捕捉？儿有贫家一惠，敢屈君餐。情里如何？希垂降步。」子胥答曰：「仆是楚人，身充越使，比缘贡献，西进楚王。及与梁郑二国计会军国，乘□（肥）却返，行至小江，遂被狂贼侵欺，有幸得存。今日登山蓦岭，粮食罄穷，空中闻娘子打纱之声，触处寻声访觅。下官形骸若此，自拙为人，恐失王逞（程），奔波有实；今游会稽之路，从何可通？乞为指南，不敢忘（望）食！」女子答曰：「儿闻古人之语，盖不虚言。情去意实难留。断弦由可续，君之行李，足亦可知。见君盼后看前，面带愁容而步涉，江山迢递，冒染风尘，今乃不弃卑微，敢欲邀君一食：  

儿家本住南阳县，二八容光如皎练，  

泊纱潭下照红妆，水上荷花不如面。  

客行由同海泛舟，博（薄）暮皈巢畏日晚，  

傥若不弃是卑微，愿君努力当餐饭。」  

子胥即欲前行，再三苦被留连，人情实亦难通，水畔□（蹲）身，即坐吃饭。三口便即停餐，媿贺（荷）女人，即欲进发。更蒙女子劝谏，尽足食之。惭愧弥深，乃论心事。子胥答曰：  

「下官身是仵子胥，避楚逃逝入南吴，  

虑恐平王相捕逐，为此星夜涉穷途。  

蒙赐一餐堪充饱，未审将何得相报！  

身轻体健目精明，即欲取别登长路。  

仆是弃背帝乡宾，今被平王见寻讨，  

恩泽不用语人知，幸愿娘子知怀抱。」  

子胥语已向前行，女子号咷发哭声：  

「旅客惸惸实可念，以死匍匐乃贪生。  

食我一餐由未足，妇人不惬丈夫情。  

君虽贵重相辞谢，儿意惭君亦不轻。」  

语已含啼而拭泪，「君子容仪顿憔悴，  

傥若在后被追收，必道女子相带累。  

三十不与丈夫言，与母同居住邻里，  

娇爱容光在目前，列（烈）女忠贞浪虚弃。」  

唤言仵相物（勿）怀拟（疑），遂即抱石投河死。  

子胥回头聊长望，怜念女子怀惆怅，  

遥见抱石透河亡，不觉失身称冤枉。  

无端颍水灭人踪，落泪悲嗟倍凄怆：  

傥若在后得高迁，唯赠百金相殡葬！」  

子胥哭已〔了〕，更复前行。风尘惨面，蓬尘映天，精神暴乱，忽至深川。水泉无底，岸阔无边。登山入谷，遶涧寻源，龙蛇塞路，拔剑荡前，虎狼满道，遂即张弦。饿乃芦中餐草，渴饮岩下流泉。丈夫为雠发愤，将死由如睡眠。川中忽遇一家，遂即叩门乞食。有一妇人出应，远荫弟〔语〕声，遥知是弟子胥，切语相思慰问，子胥缄口不言。知弟渴乏多时，遂取葫芦盛饭，并将苦苣为荠。子胥贤士，逆知阿姊之情，审细思量，解而言曰：「葫芦盛饭者，内苦外甘也，苦苣为虀者，以苦和苦也。义合遣我速去速去，不可久停。」便即辞去。姊问弟曰：「今乃进发，欲投何处？」子胥答曰：「欲投越国，父兄被杀，不可不雠。」阿□（姊）抱得弟头，哽咽声嘶，不敢大哭，叹言：「痛哉！苦哉！自扑搥凶（胸），共弟前身何罪，受此孤恓！」  

旷大劫来自何罪，如今孤负阿爷娘。  

虽得人身有富贵，父南子北各分张。  

忽忆父兄行坐哭，令儿寸寸断肝肠，  

不知弟今何处去，遗吾独自受恓惶。  

我今更无眷恋处，恨不将身自灭亡！」  

子胥别姊称「好住！不须啼哭泪千行。  

父兄枉被刑诛戮，心中写火剧煎汤。  

丈夫今无天日分，雄心结怨苦苍苍；  

傥逢天道开通日，誓愿活捉楚平王。  

捥心并脔割，九族总须亡，  

若其不如此，誓愿不还乡！」  

作此语了，遂即南行。行得廿余里，遂乃眼□〔耳热，遂即〕画地而卜，占见外甥来趁。用水头上攘之，将竹插于腰下，又用木剧（屐）倒着，并画地户天门，遂即卧于芦中，咒而言曰：「捉我者殃，趁我者亡，急急如律令。」子胥有两个外甥—子安子永，〔至家有一人食处，知是胥舅，不顾母之孔怀，遂即生恶意奔遂（逐），我若见楚帝取赏，必得高迁。逆贼今既至门，何因不捉？行可十里，遂即息于道旁。子安〕少解阴阳，遂即画地而卜，占见阿舅头上有水，定落河旁；腰间有竹，冢墓城（成）荒；木剧到（倒）着，不进傍徨。若着此卦，必定身亡。不复寻觅，废我还乡。子胥屈节看文，乃见外甥不趁，遂即奔走，星夜不停。  

川中又遇一家，墙壁异常严丽，孤庄独立，四迥无人，不耻八尺之躯，遂即叩门乞食。  

子胥叩门从乞食，其妻敛容而出应。  

划见知是自家夫，即欲发言相识认。  

妇人卓立审思量，不敢向前相附近，  

以礼设拜乃逢迎，怨结啼声而借问：  

「妾家住在荒郊侧，四迥无邻独栖宿，  

君子从何至此间，面带愁容有饥色。  

落草獐狂似怯人，屈节攒刑而乞食。  

妾虽禁闭在深闺，与君影响微相识。」  

子胥报言娘子曰：  

「仆是楚人充远使，涉历山川归故里，  

在道失路乃昏迷，不觉行由来至此。  

乡关迢递海西头，遥遥阻隔三江水，  

适来专辄横相□，自侧于身实造次。  

贵人多望错相认，不省从来识娘子。  

今欲进发往江东，幸愿存情相指示。」  

其妻遂作药名〔诗〕问曰：「妾是仵茄之妇细辛，早仕于梁，就礼未及当归，使妾闲居独活。□莨姜芥，泽泻无怜（邻），仰叹槟榔，何时远志。近闻楚王无道，遂发豺狐（柴胡）之心，诛妾家破芒消，屈身苜蓫。葳蕤怯弱，石胆难当，夫怕逃人，茱萸得脱。潜形菌草，匿影藜芦，状似被趁野干，遂使狂夫莨菪。妾忆泪沾赤石，结恨青箱。夜寝难可决明，日念舌干卷柏。闻君乞声厚朴，不觉踯躅君前，谓言夫婿麦门，遂使苁蓉缓步。看君龙齿，似妾狼牙，桔梗若为，愿陈枳壳。」子胥答曰：「余亦不是仵茄之子，亦不是避难逃人，听说途之行李。余乃生于巴蜀，长在藿乡，父是蜈公，生居贝母。遂使金牙采宝，支子远行。刘寄奴是余贱朋，徐长卿为之贵友。〔共〕渡蘘河，被寒水伤身，三伴芒消，唯余独活。每日悬肠断续（续断），情思飘飖，独步恒山，石膏难渡。披岩巴戟，数值狼胡，乃意款冬，忽逢锺乳。留心半夏，不见郁金。余乃返步当归，芎穷至此。我之羊齿，非是狼牙。桔梗之情，愿知其意。」妻答曰：「君莫急急，即路遥长。  

纵使从来不相识，错相识认有何妨。  

妾是公孙锺鼎女，疋配君子事贞良。  

夫主姓仵身为相，束发千里事君王。  

自从一别音书绝，忆君愁肠气欲绝。  

远道冥冥断寂寥，儿家不惯长欲别。  

红颜憔悴不如常，相思落泪何曾歇，  

年光虚掷守空闺，谁能渡得芳菲节。  

青楼日夜减容光，只缘荡子事（仕）于梁。  

懒向庭前睹明月，愁归帐里抱鸳鸯。  

远附雁书将不达，天寒阻隔路遥长，  

欲织残机情不□，画眉羞对镜中妆。  

偏怜鹊语蒲桃架，念燕双栖白玉堂，  

君作秋胡不相识，妾亦无心学采桑。  

见君口中双板齿，为此识认意相当。  

麤饭一餐终不惜，愿君且住莫匆忙。」  

子胥被认相辞谢，方便软言而帖写：  

「娘子莫漫横相干，人间大有相似者。  

娘子夫主姓仵身为相，仆是寒门居草野；  

傥见夫婿为通传，以理劝谏令归舍。  

今缘事急往江东，不得停留复日夜。」  

其妇知胥谋大事，更亦不敢惊动。如法供给，以理发遣。  

子胥被妇识认，更亦不言。丈夫未达于前，遂被妇人相识，岂缘小事，败我大仪。列士抱石而行，遂即打其齿落。昼即看日，夜乃观星，奔走不停，遂至吴江北岸。虑恐有人相掩，潜身伏于芦中，按剑悲歌而叹曰：  

「江水淼漫波涛举，连天沸或浅或深，  

飞沙蓬勃遮云汉，清风激浪喻摧林。  

白草遍野覆平原，绿柳分行垂两岸，  

鸟鹊拾食遍交横，鱼龙踊跃而撩乱。  

水猫游健戏争奔，千回不觉长吁叹。  

忽忆父兄枉被诛，即得五内心肠烂。  

思量雠恨痛哀嗟，今日相逢不相舍，  

我若命尽此江潭，死活总看今日夜。  

不辞骸骨掩长波，父兄之雠终不断，  

上苍靡草总由风，还是诸天威力化。」  

悲歌以（已）了，行至江边远盼，唯见江潭广阔，如何得渡！芦中引领，回首寂然。不遇泛舟之宾，永绝乘楂之客。唯见江鸟出岸，白露（鹭）鸟而争飞；鱼鳖纵横，鸬鸿芬（纷）泊。又见长洲浩汗，漠浦波涛，雾起冥昏，云阴叆□。树摧老岸，月照孤山，龙振（震）鳖惊，江沌作浪。若有失乡之客，登岫岭以思家，乘查（楂）之宾，指参辰而为正，岷山一住，似虎狼盘旋，濆濆如鼓角之声，并无船而可渡。经余再宿，隐匿芦中。波上唯见一人，唱讴歌而拨棹，手持轮钩，欲以（似）鱼（渔）人，即出芦中，乃唤言：「执钩乘船之仕，蹔屈就岸相看，勿辞之（乏）劳，幸愿存情相顾。」鱼人闻唤，当即寻声，芦中忽见一人，便即摇船就岸。收轮卷索，息棹停竿，随流水上，翩翩歌清风而问曰：「君子今欲何去。迥在江旁浦侧，不见乘船泛客，又无伴侣肃（萧）然。为当流浪漂蓬，独立穷舟旅岸。纵使求船觅渡，在此寂绝舟船；不耻下末愚夫，愿请具陈心事。」子胥答曰：「  

吾闻人相知于道术，鱼相望（忘）于江湖，下奏（走）身是游人，岂敢虚相诳语！今缘少许急事，欲往江南行李。自拙为人，幸愿先生知委；傥蒙赐渡，恩可杀身，若也不容，自当息意。」鱼人答曰：「适来见貌辨色，观君与凡俗不同。君子怀抱可知，更亦不须分雪。我闻别人不贱，别玉不贫。秦穆公赐酒蒙恩，能言独正三军，空笼而获重贵。观君艰辛日久，渴乏多时，不可空肠渡江，欲设子之一餐，吾家去此往返十里有余，来去稍迟，子莫疑怪。」子胥答曰：「但求船渡，何敢望餐！」鱼人答曰：「吾闻麒麟得食，日行千里；凤凰得食，飞腾四海。」答语已了，留船即去。乃向家中取食。子胥闻得此语，即与鱼人看船。子胥心口思惟：「此人向我道家中取食，不多唤人来提我以否？」遂即抛船而走，遂向芦中藏身。鱼人逡巡之间，即到船所。其鱼人乃取得美酒一榼，鱼肉五斤，薄饼十番，饭携一罐，行至船所，不见芦中之士，唯见岸上空船。顾恋之情，悲伤不已。鱼人歌而唤曰：「芦中之仕，何故潜身？出来此处相看，吾乃终无恶意，不须疑虑，莫作二难。为子取食到来，何故不相就食？」子胥闻船人此语，知无恶意，遂即出于芦中，愧贺（荷）取食艰辛，逢迎卑谢。于时铺设，两共同餐。便即鼓棹摇船，至于江半，子胥得食吃足，心自思惟：「凡人得他一食，惭人一色；得人两食，为他着力。」怀中璧玉，以赠船人。畏暮贪前，与物不相承领。子胥虑嫌信少，更脱宝剑相酬。鱼人息棹回身，乃报子胥言曰：「君莫造次，大须三思，一惠之餐，有何所直。人之屈厄，鱼鳖同群；君子迍邅，龙蛇共处。楚王捕逐于子，捉获赏赐千金；隐匿之人，诛身灭族。吾上不贪明君重赏，下不避诛戮之褰（愆），子欲宝剑相雠（酬），何如平王之物？龙泉宝剑，与子防身；璧玉荆珍，将充所贵。后若高迁富贵，莫忘一朝。自责蒲柳之年，逢君日晚，剑璧之事，请更莫留。子若表我心怀，更亦不须辞谢。」子胥见人不受，情中渐觉不安。心口思惟，虑恐船人嫌我信物轻少。虽是君王宝物，知欲如何，遂掷剑于江中，放神光而焕烂。剑乃三涌三没，水上偏偏。江神遥闻剑吼。战悼（掉）涌沸腾波，鱼鳖忙怕攒泥，鱼龙奔波透出。江神以手捧之，惧怕乃相分付。剑既离水，鱼鳖跳梁，日月贞明，山林皎亮，雪（云）开雾散，霞散烟流，岸树迎宾，江风送客。远望沙旁白露（鹭），博（薄）暮拟欲归林。浦侧不见承船，泛客又无伴侣。唯见孤山淼漫，回盼故乡，拭泪沾衣，心怀郁燠。渡江欲至南岸，子胥乃问船人曰：「先生姓何名谁？乡贯住在何州县？」鱼人答曰：「我亦无姓无名，长住江而为伴。横干莫浦，绾剑深潭，今日两贼相逢，何用称名道姓！君为芦中之事（士），我为船上之人，意义足亦可知，富贵不须相忘。」子胥曰：「蒙先生一济，无有忘时，遇药伤蛇，由能返报。」鱼人问曰：「只今逃逝，拟投何国？」子胥曰：「拟投越国。」鱼人曰：「子投越国，—越国与楚和顺，元不交兵，虑恐捉子送身，怀报雠心不达。子投吴国，必得流通。吴王常与楚雠，两国不相和顺。吴与楚国数为征战，无有贤臣，得子甚要。」子胥问船人曰：「：「吴国如何可投得？」船人曰：「子至吴国，入于都市，泥涂其面，披发獐狂，东西驰走，大哭三声。」子胥曰：「此法幸愿解之。」船人答曰：「泥涂其面者外浊内清；大哭三声，东西驰走者，觅其明主也；披发在市者理合如斯也。吾非圣人，经事多矣。」子胥蒙他教示，遂即拜谢鱼人。虑恐楚使相逢，不得久停，至岸即发。哽咽声嘶，由如四鸟分飞，状若三荆离别；遂别鱼人南行，眷恋之情，悲伤不已。回头遥望，忽见鱼人覆船而死。子胥愧荷鱼人，哽咽悲啼不已，遂作悲歌而叹曰：  

大江水兮淼无边，云与水兮相接连；  

痛分痛兮难可忍，苦兮苦兮冤复冤。  

自古人情有离别，生死富贵总关天，  

先生恨胥何勿事，遂向江中而覆船。  

波浪舟兮浮没沈，唱冤枉兮痛切深，  

一寸愁肠似刀割，途中不禁泪沾襟。  

望吴邦兮不可到，思帝乡兮怀恨深，  

傥值明主得迁达，施展英雄一片心。  

悲歌已了，更复向前，凄怆依然。丈夫契阔，何大迍邅？忠心尽节，事君九年，夙夜匪懈，晨省无愆。今遭落薄（魄），知复何言。语已怀〔恨〕，气上冲咽，业也命也，并悉关天。登山蓦岭，渡水寻川，求却不却，求前不前，动即被饿，性命转然。平王太剧，唱叫称冤，子胥带剑，途步而前。至漭荡山间，石壁侵天万丈，入地腾竹纵横。遥望松罗，山崖斗（陡）暗，虫狼离合，百鸟关关，思忆帝乡，乃为歌曰：  

我所思兮道路长，涉江水兮入吴乡。  

父兄冥莫知何在，零丁遣我独栖惶。  

丈夫流浪随缘业，生死富贵亦何常，  

平王曲受魏陵语，信用谗佞煞忠良。  

思故乡兮愁难止，临水登山情不已。  

楚帝轻盈怜细腰，宫里美女多饿死，  

秦穆公之女颜如玉，二八容光若桃李，  

见其姿首纳为妃，岂合君王有此理。  

自从逃逝镇怀忧，使我孤遗无所投，  

昼即途中寻鬼路，蹑影藏形恒夜游。  

燕山勒颂知何日，冒染蓬尘双鬓秋，  

不虑东西抗天塞，唯愁渴乏渡荒州。  

愿我平安达前所，行无滞碍得通流；  

傥若吴中遇明主，兴兵先斩魏陵头。  

悲歌已了，由怀慷慨，北背楚关，南登吴会。属逢天暗，云阴叆□。失路傍徨，山林摧滞。怪鸟成群，虫狼作队，禽号姓姓（狌狌），兽名狒狒。忽示（□）心惊，拔剑即行。〔匣中光出，遍野精明，中有日月，北斗七星〕心雄惨烈，不惧千兵。〔平王捉我，事未消宁〕，傥被擒获，百死无生。〔偷踪窃道，饮气吞声，风吹草动，即便藏形〕。剑歌已了，更复前行。〔北跨广陵，南登吴会，关津忽切，州县严加，勒铺交横，镇代相续。潜身避影〕，一步一前，不经旬月之间，即至吴国。一依鱼人教示，披发遂入市中，　涂面上〔而行〕，獐狂大哭三声，东西驰走。吴国臣佐，乘马入市游行，正见异色奇才，身长八尺，知是〔贤臣〕，奔走启告吴王：「适别龙颜，游于缠（廛）市，见一外国君子，泥涂而獐狂，披发悲啼，东西驰走。臣以傍观的审，监貌可知，望陛下追问逗遛，必是怀冤侠客！」吴王闻相此语，心生欢喜，遂集群臣拨珠帘而说梦：「朕昨夜三更，梦见贤人入境，遂乃身轻体健，踊跃不胜。卿等详仪（议），为朕解其善恶。」百官闻王此语，一时舞道（蹈）呵呵，齐唱太平，俱称万岁。「市中有八尺君子，雅合陛下之心，见在群臣，不胜喜贺。」吴王即令急使，向市中迎召贤臣。「为朕传语，虽不先相识，欲得相见，面申怀抱。」使人得其口敕，走马直入市中，见子胥具说吴王口敕。子胥奉王敕命，不敢迟违，随使便行，乃至吴王殿所。匐面在地，哽咽声嘶，良久而起。吴王知是子胥，便即悲情予问：「楚王不纳忠谏之词，曲受佞臣之语，枉杀卿之父兄，奈何荼毒，凄怆难论，痛苦之哉，谁能复忍。山河阻隔，远涉风云，朕国狭小，劳卿远至。」子胥良久，揽发而言：「臣父兄事君不谨，遂被楚帝诛身。臣即不绍于家，弃父离君逃走。臣闻国之将丧，灾害竞兴。树欲摧折，风霜共逼。孤情难立，见此艰辛，皂帛（白）难分，龙蛇混杂。臣欲自刎而死，地下羞见仙（先）人。故投托明王，愿陛下知臣心素，臣居草野，长在蓬门，不堪事立君王，多幸蒙王收录。」吴王报言曰：「朕国狭窄，乏少中（忠）良；立卿今欲为臣屈节，莫将为所耻？」子胥曰：「臣是小人，虚沾大造，蒙王收录，早是分外垂恩。更蒙举立为臣，死罪终当不敢！」吴王问左右曰：「卿等如何？」群烈（列）咸言唱充。悉道：「明王有敢（感），外国来投。拜为匡辅大臣，合国齐称万岁。」  

子胥为臣志节，恒怀匪懈之心；夙夜兢兢，事君终无二意。言不伤气，语乃和光。遐迩诜诜，官寮济济。天兵不动，征马停鞭，四塞归临，八方安怗。祸乱不作，灾害不兴，百姓欢忻，歌谣满路，同于尧舜之年。咸云我皇有感，圣日巍巍，干□（坤）再明。子胥治国一年，风不鸣条，雨不破块。治国二年，仓库盈益，天下清太（泰），吏绝贪残，官寮息暴。治国三年，六夷送款，万国咸投。治国四年，感得景龙应瑞，赤雀咸（衔）书，芝草并生，嘉和（禾）合秀。耕者让畔，路不拾遗。三教并兴，城门不闭。更无呼唤，无摇（徭）自活。子胥治国五年，日月重明，市无二价，猫鼠同穴，米麦论分，牢狱无囚。竞说君臣道合，远近宣赞，愧贺（荷）仵相之功。百姓皆诣子胥之门。「愿与仵相为兵伐楚。」子胥见勇夫投募，不敢自专。遂启吴王：「臣是小人，滥蒙恩宠，功效未立，何敢兴心；自度无堪，终当不敢。」吴王报曰：「朕闻养子备老，积行拟衰。去岁拟遣相雠，虑恐雠心未发。比年清太（泰），皆是仵相之功。今不雠冤，何名孝子！朕国兴兵伐楚，正合其时。」敕召国内勇夫，乃与仵相雠报。敕召曰：「仵相父兄，枉被平王诛戮，今欲征发天兵讨楚，召募效力之人。如有判（拼）命相随，火急即须投募。先赐重赏勋禄，不轻有此。骁列之夫，速来所次陈牒。」敕既行下，远近咸知，各悉投名，争前应募。兵部简练，选试诠量。勇冠三军，决胜千里。亦有挠关弄木，手把方梁，抱石跳空，弓弯七札。榜示七日，募得九十万精兵。赏排借绿，各赐千段。所由将过城外，排立雁行。吴王既见战卒，列在城南，便即慰劳战士。吴王问子胥曰：「今欲伐楚，可用几兵？」子胥启吴王曰：「且须万兵。」吴王曰：「万兵不少以不？」子胥曰：「臣闻一人判死，百人不敌；百若齐心，横行天下。」吴王曰：「不然，但将九十万人，始可相伐。」吴王即立子胥为元帅大将军行兵节度。上承天子之教，为父报雠侠冤。于是广杀牛羊，城南宴设。酒有千斛，肉乃万斤，一概均分，食无高下。吴王出城送子胥：「卿但努力，谨慎前路，天道相饶，雠心必宄（究）。朕亦无忧于国，卿亦不负幽魂。事了早还，莫令忧虑。」子胥启吴王曰：「臣今将兵讨楚，必称所心。愿陛下莫虑愁心，远念臣之逞（程）路。计亦不远旬月中间，事了回兵，自当死谢！」子胥辞王以（已）了，便即征发天兵。四十二面大鼓笼天，三十六角音声括地，傍震百里山林，隐隐轰轰。搦生手（先）锋，乃先踏道。阵云铺于四面，遍野声满平原，铁骑磊落已（以）争奔，勇夫生宁（狰狞）而竞透。飞腾千里，恰似鱼鳞；万卒行行，犹如雁翅。长枪排□，直竖森森，□天屑角，对掌开弦，弯弯如写月。白旌落雪，战剑如霜，弩发雷奔，抽刀剑吼。将军告令，水楔（泄）不通，大总管出教严咛，飞鸟难度。兵马浩浩澣澣，数百里之交横，金甲□胧，银鞍焕烂，腾踏山林，奔波闹乱。胡菟（狐兔）怕而争奔，惊龙蛇而竞窜。  

将军马上卓红旗，兵士各各依条贯，  

先锋踏道疾如风，即至黄河东北岸。  

先锋引道路奔腾。  

排批舟船，横军渡水，所由修造，扑水蓬飞。兵马既至江头，便须宴设兵士。军官食了，便即渡江。属风浪静，山林皎亮，日月贞明，雾卷青天，云归沧海。直为人多手众，至晓即至江西。子胥告令军兵，大须存心捉搦，此是平王之境，未曾谙悉山川，崄隘先登，远致虞候；长巡子将，绞略横行。傔奏（走）偷路而行，游奕经余一月，行逞（程）向尽，欲至楚邦。楚王不幸早亡，立太子昭王，知其军国。昭王闻子胥兵马欲至，遂乃征发天兵。简练骁雄五戎之士，多赐绢帛，广立功勋。楚国土旷人稠，遂即兴兵百万，□毒（旗纛）敌（蔽）日，衣甲漫天，列阵横行，拟共子胥交战。城上修营战格，门门格立，抛车更伏，作冶镕铜。四面多安擂木，兵马具备，力敌万夫。昭王统领勇夫，遂与吴军相击。子胥乃布兵列阵，一似鱼鳞，跋罗回吼唤，三声大鼓，扬名即发。列千军于楚塞，布万阵于黄池。须臾锋剑交横，抽刀剑吼，枪沾汗血，箭下獐狂。尘土张天，铁马嘶灭，一死一进，唯努唯前，各办杀心，终无退意。西军大败，遍野横尸，干戈不得施张，人马重重相厌（压）。子胥十战九胜，战士不失一兵。昭王见兵被杀，怕惧奔走入城。子胥遂后奔驰，状如蓬飞扑火。吴军随后即趁，恰似风云一向，摩灭楚军，状似热汤拨雪。子胥摇鞭语昭王曰：「你父平王，至当无道，与子娶妇，自纳为妃。忠臣谏言，遂被诛戮；佞臣谄乱，却赐封侯。杀我父兄，枉死伤苦，今乃报雠父罪，即当快吾心意。吾今欲食汝心，将为不足；纵使万兵相向，未敌我之一身。今取你父骸骨，及你生身，祭我父兄灵魂始得。」昭王怕惧之心，遂即白旛降伏。吴军大叫，直入楚城，寻逐昭王，烧其宫殿。昭王弃城而走，遂被仵相擒身，返缚昭王。「你父坟陵，今在何处？」昭王启子胥曰：「我父平王，已从物化，负君之罪，命处黄泉。事既相当，身从脔割，父愆子替，何用尸骸！请快雠心，任从斧越（钺）。」昭王被考，吃苦不前，忍痛不胜，遂即道父之墓所。子胥捉得魏陵，脔割捥取心肝，万斩一身，并诛九族。子胥唤昭王曰：「我父被杀，弃掷深江。」遂乃偃息停流，取得平王骸骨。并魏陵昭帝，并悉总取心肝，行至江边，以祭父兄灵曰：「小子子胥，深当不孝，父兄枉被杀戮，痛切奈何！比为势力不加，所以蹉跎年岁。今还杀伊父子，弃掷深江，奉祭父兄，惟神纳受。」子胥祭了，发声大哭，感得日月无光，江河混沸。忽即云昏雾暗，地动山摧。兵众唅啼，人伦凄怆，鱼龙饮气（泣），江水不潮，涧竭泉枯，风尘惨列（烈）。子胥祭了，自把剑结恨之深，重斩平王白骨。其骨随剑血流，状似屠羊。取火烧之，当风扬作微尘。即捉剑斩昭王，作其百段，掷着江中，鱼鳖食之，还同我父。子胥寻觅父兄骸不得，立树乃作父兄，于今见在亳州境内东南一百廿里有余，后世莫知，今城父悬（县）是也。  

子胥收兵却返，拟伐梁郑二邦。作书与郑王曰：「楚平王无道，枉诛我父兄；子尚是君之臣，如何不与设计，遂与楚王遣死，以君贱臣，雠灭楚王，回兵讨郑。」郑王得信，忙怕异常，莫知何计。即欲兴兵相敌，虑恐士卒不胜。遂召秘略之人：「止得吴军兵者，分国共治，更赐千金。」及有鱼人之子，遂即应募投名。「臣能止得吴军，不须寸兵尺剑，唯须小船一只，棹椑一枚，鲍鱼一双，麦饭一讴（瓯），美酒一榼，放在城东水中，臣自有其方法。」郑王依语，即觅船等，送在水中。鱼人拨棹长歌，乘船游戏。其郑王闭却城西门，城头遥看，设何方计，却得吴军。子胥兵马，欲至郑国三十余里，先遣健儿看郑国有几许兵马相敌。行至郑国，四城门闭。又行至城东门外，池水中唯独有一人，乘漏盖船，口唱歌而言曰：「芦中一人，莫非穷事（士）乎？我有美酒一榼，鱼肉五斤，饼有十播，饭有一罐，请来就船而食。  

凶即请自当，吉则知吾意，  

傥若事明君，荣华取富贵。  

忽尔事相当，愿勿生遗弃。」  

其将闻船人此语，遂即却回，至子胥边具说船人之语。子胥闻此语已，即知是船人之子，子胥欢□，「我有冤雠，至当相灭，因他得活，岂得孤（辜）恩！富贵忘贫，黄天不助；有恩不报，岂成人也！有恩若报，风流如（儒）雅。」子胥控马笼鞭，就水抱得小儿，拍搦悲啼吊问：「汝父沈溺深江，荼毒奈何奈何，愿子莫怀雠恨！」郑王怕惧，乃出城迎拜子胥，向前言曰：「臣闻将军雠冤得达，□贺快哉！臣今死罪有余，乞存草命。」子胥报郑王曰：「兄事于君，君须藏掩，曲取平王之意，送往诛身，兄既身亡，君须代命。」郑王曰：「远使将书，云舍慈父之罪，臣不细委知，遣往相看。为言旬月即还，不知平王诛戮。臣今合死，惬意无言。大将军得充雠心，灭其宗庙，快哉踊跃，□贺不胜！伏愿宽恩，乞存活路。」船人启言：「大将军！我被郑王召募，被吴军来伐，能却得吴军兵者，赐金千斤、封邑万户。我既贪他重赏，其意如何？」子胥曰：「君不索吾身命，由自与之，取赏却兵，敢相违负！」子胥见鱼人劝谏，遂即适（释）放郑王。郑王欢□，乃索酒食如山，三日三夜，供承吴军兵马。子胥遂策（册）鱼人之子为楚帝。楚郑二邦，并乃太平。  

即发天兵，讨伐梁帝。梁王闻吴军欲至，遂杀牛千头，烹羊万口，饮食堆如山岳，列在路边，帐设铺施。吴军即至，梁王肘行膝步，拜谢子胥：「伏愿宽恩，乞存活路。今闻将军伐楚，臣等□贺不胜。遥助快哉，深加踊跃。」子胥报曰：「我缘急事，不能设计相留，怀恨于君，故来相伐。」子胥见酒食列在城南，乃问梁王。梁王启大将军曰：「此酒食可供将军兵事（士）。」子胥既见此言，即令兵众饱食。兵事食讫。其兵吃食饱足，精神踊跃，启子胥言曰：「得他一食，惭人一色；得他两食，谢他不足。」兵将咸言：「大将军！此语快哉，莫伐梁王。」子胥心口思量：「我有冤雠，端心相灭，因他得活，岂得孤恩。」乃舍梁王之罪，语以（已）进发。乃收天兵，行至颍水河傍，仰面向天叹而言曰：「我昔逃逝至此，遂从女子求餐；其女亦不相违，抱石投河而死，今日更无余物，报女子之恩。」一依生存之言，遂取百金投颍水。子胥祭曰：  

「我昔逃逝入南吴，在路相逢从乞食，  

惭君与我一中餐，抱石投河而命极（殛）。  

自从分别岁年多，朝朝暮暮长相忆，  

念君神识逐波涛，游魂散漫随荆棘。」  

语已含啼而启告，「冥灵幸愿知怀抱，  

既能贞质透河亡，黄泉能莫生惸嗟！  

幽冥路隔不相知，生死由来各异道，  

更无余物奉于君，唯取百金相殡报。」  

子胥祭祀讫，回兵行至阿姊家，捉到两个外甥子安子永，兀（髡）其头，截其耳，打却前头双板齿。「我昔逃逝从乞食，捉我欲送楚平王。今日雠之，愿汝永为奴仆。」  

天兵有限，不可久停，马乃击电奔星，行至子胥妻舍。拟迎妇归吴国，遂即叩门而唤。其妻掩闭门庭，隔墙遥，不相容内（纳）。子胥报妻曰：「吾昔遭楚难，愧君出应逢迎。今乃雠楚，回军相见，望同往日，何为闭门相却，不睹容光？为当别有他情，何为耻胥不受？自兹隔别，每念君恩，愧贺（荷）不轻，故来谘屈。」妻答曰：「  

君乃昔遭楚难，行路相过，叩门面睹，此乃知君屈厄，妾乃悬响相仍。君乃拒讳不承，妾亦无能苦死。夫妻义重，望君结死同生。君乃先辱不轻，妾即后嫌不受。贫贱不相顾盼，富贵何假提携！不贪宠禄荣华，愿君知儿怀抱！」子胥乃承死罪，隔门拜谢叩头。其妻既见殷懃，遂乃开门纳受。恩爱还同昔日，相命即归。  

子胥告令三军，单行引队。今既天下清太（泰），日月贞明，玉鞭齐打金鞍，乃为歌曰：  

我天兵兮不可对，塞平川兮千万队。  

一扫万里绝尘埃，征讨楚军如瓦碎。  

大丈夫儿天道通，提戈骤甲远从戎，  

战卒骁雄如虎豹，铁骑生宁（狰狞）真似龙。  

布阵铺云垂曳地，神旌集鹤发陵空，  

横行天下无对当，将知万国总还同。  

乐兮乐兮今日乐，欢兮欢兮今日欢，  

金鞭打节齐声和，寻途遂乃入吴中。」  

征马合合杂杂，隐隐□□，铁马提撕，大军浩汗。长松青翠，短草黄禾，玉响清冷（泠），金鞍瓘锡。日夜登其长路，旬月即到吴中。吴王闻子胥得胜，遂即从骑迎来。子胥见吴王迎来，下马拜谢吴王，高声唱言起居曰：「遇（愚）臣自别龙颜后，匪懈之心中（终）不忘。臣蒙王借兵伐楚，兵众与臣，共同一心。统领无乖，驱驰合契。兵至河北，营在楚南，平王不幸身亡，立太子昭王知其军国。闻臣兵至，出敌相交。臣遣骁兵褐（遏）后，猛将冲前，一向摩灭楚军，人马重重相压。横尸遍野，血染山川。由如鹘打鸦鹅，状若豹征狐兔。俗捧昆仑之押（压）卵，何得不摧；执炬火已（以）焚毛，如何不尽？昭王见兵退散，遂即奔走入城藏：臣乃从后奔驰，遂即城中擒获。臣已结恨尤深。即斩昭王百段。平王枯骨，剑斩血流。臣见此伤，雠心得止。吴之战士，并总平安；煞楚兵夫，横尸遍野。王之势力，得惬雠心。愧贺大王，仰王无尽。不失一兵一马，衣甲具全，中有骁勇之夫，愿王酬功给效。」吴王曰：「朕自别卿之后，恋念不离心怀。虑恐楚卒人多，侠雠之心不达。天道相助，得已灭楚归吴；所有功勋，朕自忧（优）加处分。」子胥随帝部卒入城，检纳干戈，酬功给效。中有先锋猛将，赏绯各赐金鱼；执毒（纛）旌兵，皆占班位；自余战卒，各悉酬柱国之勋。一时舞道（蹈）呵呵，咸言君王有感。吴王见子胥有大人之相，遂立子胥为国大相。  

后乃越王勾践，兴兵动众，来伐吴军。越国贤臣范蠡谏越王曰：「吴国贤臣仵子胥，上知天文，下知地里（理），文经武律，以立其身。相貌希奇，精神挺特。吴国大相，国之垓首。王今伐吴，定知自损。」越王言：「我计策以（已）成，不可中途而罢。」遂乃兴兵动众，往伐吴军。其吴王，越兵来伐，遂遣国相仵子胥将兵往伐。子胥领兵共越兵交战，杀越兵夫，横尸遍野，血流漂杵。越王见兵被杀，遂共范蠡捉西（投向）会稽山避难。越王共范蠡向仵相边进言曰：「  

吾见国相为父报雠，遂来相看，无有往伐之意。」子胥闻此言：「我不缘贤臣范蠡之言，越王合国死矣。」其越王追（退）兵还国后，乃吴王致疾，临死之时，咐嘱太子夫差：「汝后安国治人，一取国相子胥之语。」吴王死后，夫差太子为吴王。  

尔时吴王夜梦见殿上有神光，二梦见城头郁郁枪枪（苍苍），三梦见城门交兵斗战，四梦见血流东南。吴王即遣宰彼（□）解梦，宰彼曰：「梦见殿上神光者富（福）禄盛；城头郁郁枪枪者露如霜；南壁下匣北壁匡，王寿长；城门交兵者王手备缠绵；血流东南行者越军亡。」吴王即遣子胥解梦。其子胥上知天文，下知地理，中知人情，文经武律，一切鬼神，悉皆通变。吴王即遣解梦。子胥曰：「臣解此梦，是大不祥。王若用宰彼此言，吴国定知除丧。」王曰：「何为？」子胥直词解梦：「王梦见殿上神光者有大人至；城头郁郁苍苍者荆棘备；南壁下有匣，北壁下有匡〔者〕王失位；城门交兵战者越军至；血流东南者尸遍地。王军国灭，都缘宰彼之言。」吴王闻子胥此语，振睛努目，拍陛大嗔：「老臣监监，光祝我国。」子胥解梦了，见吴王嗔之，遂从殿上褰衣而下。吴王问子胥曰：「卿何褰衣而下？」子胥曰：「王殿上荆棘生，刺臣脚，是以褰衣而下殿。」王赐子胥烛玉之剑，令遣自死。子胥得王之剑，报诸百官等：「我死之后，割取我头，悬安城东门上，我当看越军来伐吴国者哉！」  

杀子胥了，越从吴贷粟四百万石，吴王遂与越王粟，依数分付其粟。将后，越王蒸粟还吴，乃作书报吴王曰：「此粟甚好，王可遣百姓种之。」其粟还吴被蒸，入土并皆不生。百姓失业，一年少乏，饥虚五载。越王即共范蠡平章：「吴国安化治人，多取宰彼之言，共卿作何方计，可伐吴军？」范蠡启王曰：「吴国贤臣仵子胥，吴王令遣自死。屋无强梁，必当颓毁；墙无好土，不久即崩；国无忠臣，如何不坏！今有佞臣宰彼，可以货求必得。」王曰：「将何物货求？」范蠡启言王曰：「宰彼好之金宝，好之美女，得此物必是开路，更无疑虑。」越王闻范蠡此语，即遣使人丽水取之黄金，荆山求之白玉，东海采之明珠，南国娉之美女，越王取得此物，即差勇猛之人，往向吴国，赠与宰彼。彼见此物，美女轻盈，明珠昭（照）灼，黄金焕烂，白玉无瑕。越赠宰彼，彼乃欢忻受纳。王见此佞臣受货，求之。又问范蠡曰：「吴王杀仵子胥之时，吴国不熟二年，百姓乏少饥虚，经今五载。」越王唤范蠡问曰：「寡人今欲伐吴国，其事如何？」范蠡启言王曰：「王今伐吴，正是其时。」越王即将兵动众四十万人，行至中路，恐兵士不齐，路逢一努蜗（怒蛙），在道努鸣，下马抱之。左右问曰：「王缘何事，抱此怒蜗？」王答：「我一生爱勇猛之人，此怒蜗在道努鸣，遂下马抱之。」兵众各自平章：「王见怒蜗，犹自下马抱之，我等亦须努力，身强力健，王见我等，还如怒蜗相似。」兵士悉皆勇健，怒叫三声。王见兵仕如此，皆赐重赏。行至江口，未过小江，停歇河边，有一人上王瓠之酒，王饮不尽，顷（倾）在河中〔曰〕：「兵事（士）共寡人同饮。」其兵总饮河水，例闻水中有酒气味，兵吃河水，皆得醉。王闻此语，大□。「单醪投河，三军告醉。」越王将兵北渡江口，欲达吴国。其吴王闻越来伐，见百姓饥虚，气力衰弱，无人可敌。吴王夜梦见忠臣仵子胥一言曰：「越将兵来伐，王可思之。」……平章：朕梦见忠臣仵子胥言，越将兵来……吾父  

### 二、孟姜女变文  

（前缺）  

□贵珍重送寒衣，未□（委）将何可报得？  

热（执）别之时言不久，拟于朝暮再还乡。  

谁为忽遭槌杵祸，魂销命尽塞垣亡。  

当别已后到长城，当作之官相苦克，  

命尽便被筑城中，游魂散漫随荆□（棘）。  

劳贵远道故相看，冒涉风霜损气力，  

千万珍重早皈还，贫兵地下长相亿（忆）。  

其妻闻之大哭叫，不知君在长城妖。  

既云骸骨筑城中，妾亦更知何所道。  

姜女自雹哭黄天，只恨贤夫亡太早。  

妇人决列（烈）感山河，大哭即得长城倒。  

古诗曰：  

陇上悲云起，旷野哭声哀，  

若道人无感，长城何为颓？  

石壁千寻列，山河一向回，  

不应城崩倒，总为妇人来。  

塞外岂中论，寒心不忍闻。  

哭之以（已）毕，心神哀失，懊恼其夫，掩从亡没。叹此贞心，更加愤郁。髑髅无数，死人非一，骸骨纵横，凭何取实。咬指取血，洒长城已（以）窗体（丹）心，选其夫骨。  

姜女哭道何取此，玉貌散在黄沙里，  

为言坟陇有标□（题），壤壤髑髅若个是？  

呜呼哀哉难简择，见即令人愁思起，  

一一捻取自看之，咬指取血从头试。  

若是儿夫血入骨，不是杞梁血相离。  

果报认得却回还，幸愿不须相惟（违）弃。  

大哭咽喉声已闭，双眼长流泪难止；  

黄天忽尔逆人情，贱妾同向长城死。  

三进三退，或悲或恨，鸟兽齐鸣，山林俱振。冤魂□□，□□□□，点血即肖（消），登时渗尽。筋脉骨节，三百余分，不少一支，□□□□□□。更有数个髑髅，无人搬运，姜女悲啼，向前借问：「如许髑髅，佳俱（家居）何郡？因取夫回，为君传信。君若有神，儿当接引。」  

髑髅既蒙问事意，己得传言达故里，  

魂灵答应杞梁妻，我等并是名家子。  

被秦差充筑城卒，辛苦不襟（禁）俱役死。  

铺尸野外断知闻，春冬镇卧黄沙里。  

为报闺中哀怨人，努力招魂存祭祀，  

此言为记在心怀，见我耶娘方便说。  

叩头□□□□□，□□□□□□□  

□骨今岁无人取，不免□□□□□  

□□□□更加凄，领纳鬼词答□□  

□□□□□骨，自将背负，懊恼其……文祭曰：「△年△月△日，……庶修（羞）之奠，敬祭……行俱备，文通七篇。昔存之日，名振飨（响）于家邦，上下无嫌，刚柔得所。起为差充兵卒，远筑长城，吃苦不襟（禁），魂魄皈于蒿□（里）。预若红花标（飘）落，长无睹萼之晖；延白雪以词（辞）天，气（岂）有还云之路。呜呼，贱妾谨馔单杯，疏兰尊于玉席，增歆飨已（以）金杯。惟魂有神，应时纳受。」  

祭之已了，角束夫骨，自将背负，□□□□，来（下缺）  

### 三、汉将王陵变  

忆昔刘项起义争雄，三尺白刃，博（拨）乱中原。东思禹帝，西定强秦。鞍不离马背，甲不离将身。大陈（阵）七十二陈，小陈三十三陈，陈陈皆输他西楚霸王。唯有汉高皇帝大殿而坐，诏其张良，附近殿前。张良闻诏，趋至殿前，拜舞礼中（终），叫呼万岁。汉帝谓张良曰：「三军将士，受其楚痛之声，与寡人宣其口敕。号令三军，怨寡人者，任居上殿，摽寡人首，送与西霸楚王。」三军闻语，哽噎悲啼，皆负戈甲，去汉王三十步地远下营去。夜至一更已尽，左先锋兵马使兼御史大夫王陵，右先锋兵马使兼御史大夫灌婴，二将商量，拟往楚家斫营。张良谓灌婴曰：「凡人斫营，先辞他上命；若不辞他上命，何名为斫营！」二将当时夜半越对，謼得皇帝洽背汗流。汉帝谓二人曰：「朕之无其诏命，何得夜半二人越对！」遂诏二大臣，附近殿前：「莫朕无天分，一任上殿，摽寡人首，送与西楚霸王亦得！」王陵奏曰：「臣缘事主，争敢如然！臣见陛下频战频输，今夜二将拟往〔楚家〕斫营，拟切我王本情。」皇帝闻奏，龙颜大悦，开库赐雕弓两张，宝箭二百只，分付与二大臣：「事了早回，莫令朕之远忧。」二将辞王，便往斫营处，〔从此〕一铺，便是变初。  

此是高皇八九年，自从每每事王前，  

宝剑利拔长离□，雕弓每每换三弦。  

陵语「大夫今夜出，楚家军号总须翻，  

选拣诸臣去不得，将军掼甲速攀鞍。」  

灌婴大夫和曰：  

「自从挥剑事高皇，大战曾经数十场，  

小阵彭原都无数，遍体浑身刀剑疮。  

不但今夜斫营去，前头风火亦须汤。  

白羽新雕一百双，龙剑初磨利若霜，  

傥若今夜逢项羽，斩首将来献我王。」  

二将辞王已讫，走出军门，□（□）马攀鞍，人如电掣，马似流星，不经旬日之间，便到右军界首。王陵谓灌婴曰：「此双后分天下之日，南去汉营二十里，北去项羽营二十里。」王陵又谓曰：「左将丁□、右将雍氏，各领马军一百余骑，且在深草潜藏。」丁腰谓雍氏曰：「断于汉将此处，敢为巡营。」二将听得此事。放过楚军，到峡路山，靽却马脚。王陵脱着体汗衫，掇一标记：「斫营，先到先待，后到后待，大夫大须审记，莫落他楚家奸。」便樨紫离门探听更号。玉漏相传，二更四点，临入三更，看看则是斫营时节。项羽帐中盛寝之次，不觉精神恍忽，神思不安，□然惊觉，遍体汗流。人是六十万之人，营是五花之营，遭遭□□，□□惶惶，令（冷）人肝胆，夺人眼光。项羽遂乃高喝：「帐前莫有当直使者无？」季布捉刀：「奉霸王当直！」「既是当直，与寡人领将三百将士，何不巡营一遭！」季布应声唱诺，领三百将士，当时便往巡营。中军家三十将士各执阔刃蓦刀，当时便喝：「来者甚人？」季布答曰：「我是季布！」「缘甚事得到此间？」「奉霸王巡营。」「既是巡营，有号也无？」季布答曰：「有号外示得。」中军家将士答：「里示！」合惧马门□（霍）地开来，放出大军。二将第四队插身楚下，并无知觉，唯有季布奉霸王巡营，营内并无动静。「今拟散却兵马，各归营幕，望大王进止。」「依卿所奏！」二将勒在帐西角头立地。营已入得，号又偷得。王陵谓灌婴曰：「如何下手斫营？」灌婴答曰：「婴且不解斫营。当本奏上汉高皇帝之时，大夫奏，婴且不奏，一切取大夫指撝。婴解斫营？」王陵谓曰：「乍减者御史大夫官以陵作衙官以否，陵道捉便须捉，陵道斩便须斩。凡人斫营，捉得个知更官健，斩为三段，唤作厌兵之法；若捉他知更官健不得，火急出营，莫洛（落）他楚家奸。」便遂乃揭却一幕，捉得知更官健，横驼竖拽，到王陵面前。陵左手搅发，右手抬刀，头随刃落，含血洒流四方。二将斫营处，谨为陈说：  

羽下精兵六十万，团军下却五花营。  

将士夜深浑睡着，不知汉将入偷营。  

王陵抬刀南伴斫，将士初从梦里惊。  

从帐下来犹未醒，乱煞何曾识姓名。  

暗地行刀声劈劈，帐前死者乱踪（纵）横。  

项羽领兵至北面，不那南边有灌婴。  

灌婴揭幕踪横斫，直拟今霄（宵）作血坑。  

项羽连声唱祸事，不遣诸门乱出兵。  

二将蓦营行数里，在后唯闻相煞声。  

二将斫营已了，却归汉朝。王陵先到标下，灌婴不来，王陵心口思唯：「莫遭项羽独（毒）手？」道由未竟，灌婴到来。王陵谓灌婴曰：「大难过了，更有小难，如何过得？」灌婴答曰：「大夫斫营得胜，却归汉朝，何者以为小难？」王陵谓灌婴曰：「下手斫营之时，左将丁腰，右将雍氏，各领马军百骑，把却官道，水切不通。陵当有其一计，必合过得！」灌婴谓王陵曰：「请大夫说其此计！」王陵曰：「我到左右二将之前，便宣我王有敕：左将丁腰、右将雍氏，何不存心觉察，放汉军入营！见有三十六人斫营，捉得三十四人，更少二人，便须捉得。更须捉得两人，便请同行，两盈不知，赚下落马，□跪存身，受口敕之次，便乃决鞭走过。」楚将见汉将走过，然知是斫营汉将，踏后如赶无赖；汉将见楚将来，双弓背射，楚家儿郎，便见箭中，落马身死。兵马挍多，到界首，归去不得，便往却回，而为转说：  

王陵二将斫营回，走马南奔却发来。  

王陵拔剑先开路，灌婴从后譀龙媒。  

处分丁腰及雍氏，横遮乱捉疾如飞。  

何期汉将多奸诈，马上遥传霸王追。  

二将当闻霸王令，下马存身用耳听。  

谁知黑地翻为白，黑地相逢知是谁？  

王陵下鞭如掣电，灌婴独过似流星，  

双弓背射分分中，暗地唯闻落马声；  

为报北军不用赶，今夜须知汉将知，  

传语江东项羽道：「我是王陵及灌婴。」  

其夜，西楚霸王四更已来，身穿金〔钾〕，揭上（去）头牟，返衙（牙）床如坐，诏锺离末附近帐前。锺离末蒙〔诏〕趍至帐前，叫呼万岁。楚王曰：「在夜甚人斫营？与寡人领将一百识文字人，抄录将来！」锺离末唱□（喏）出门，顷刻之间，便到两军，抄录已了，言道：「二十万人，总着刀箭，五万人当夜身死。」霸王闻语，转加大怒：「过在甚人？」锺离末奏曰：「过在左将丁腰、右将雍氏。」拔至帐前：「遣卿权知南游奕，何不存心觉察，放汉将入界，斫破寡人六十万军营？」二将答曰：「口称四更已来捉得。」霸王问曰：「  

捉得不得？」二将奏曰：「被汉将诈宣我王有敕，赚臣落马受口敕之次，决鞭走过，踏后如趁，双弓背射，损却五十余人。」霸王问曰：「甚人斫营？」奏曰：「汉家左先锋兵马使兼御史大夫王陵，右先锋兵马使兼御史大夫灌婴。临去传语我王，今夜且去，明夜还来，交王急须准备。」二将交雪罪过，过在锺离末。霸王曰：「拔至帐前！」「何不存心，放汉将斫破寡人军营？领出军门，斩为三段。」锺离末答曰：「臣启陛下，与陛下捉王陵去。」楚王曰：「王陵斫营得胜却归汉朝，甚处捉他？」锺离末奏曰：「王陵须是汉将，住在绥州茶城村。若见王陵，捉取王陵；若不见，捉取陵母。将来营内，若楚蒸煮疗治，待捉王陵不得之时，取死不晚。」锺离末领三百将士，人又衔媒（枚），马又勒辔，不经旬日，便到绥州茶城村，围绕陵庄，百匝千遭。新妇检挍田苗，见其兵马，敛袂堂前，说其本情处，若为陈说？  

陵妻亦（一）见非常怪，敛袂堂前说本情。  

陵母称言道「不畏，应是我儿斫他营。」  

只是江东项羽使，遂交左右出封迎。  

离末拔剑至街前，犀甲弯弓臂上悬，  

先说王陵斫营事，然后始称霸王言。  

「身是楚将锺离末，伏仕霸王八九年。  

何期王陵生无赖，暗听点漏至三更，  

损动霸王诸将士，枉煞平人数百千。  

火急西行自分雪，霸王固取莫摧（推）延。」  

陵母闻言面微笑，「军将缓语徒□叫，  

贱妾只生一个子，只合在家养亲老；  

投书献策事高皇，日夜令吾心悄悄。  

何期事主合如然，也解存身也偷号。  

王陵斫营为高皇，直拟项羽行无道。」  

锺离末曰：「老母如何对臣前头骂詈楚主！」项上盘枷，枷驱上马，不经旬日，便到楚国。游奕走报：「锺离末王陵母到来！」何用谘陈，三十武士，各执刀捧，驱逐陵母。霸王亲问，身穿金钾，揭去头牟，搭箭弯弓，臂上悬剑，驱逐陵母，直至帐前。吓协（胁）陵母言云：「肯修书诏儿已不？」其母遂为陈说：  

无道将军是项羽，步卒精神若狼虎。  

汉将王陵来斫营，发使交人捉他母，  

遂将生杖引将来，搭箭弯弓如大怒。  

三魂真遣掌前飞，收什精神听我语：  

「何得交儿仕汉王，窃盗偷踪斫营去！  

如今火急要王陵，但愿修书须命取。  

若不得王陵入楚来，常向此间为受苦。」  

陵母天生有大贤，闻唤王陵意惨然，  

须是女儿怀智节，高声便答霸王言：  

「自从楚汉争天下，万姓惶惶总不安。  

斫营比是王陵过，无辜老母有何愆？」  

更欲从头知有道，仰面惟称告上天：  

但愿汉存朝帝阙，老身甘奉入黄泉！」  

霸王闻语，转加大怒，招锺离末附近帐前：「交卿绥州茶城村捉得王陵母到来，儿又不招，更出无限言语，抵误（忤）寡人。领将陵母，髡发齐眉，脱却沿身衣服，与短褐衣，兼带铁钳，转火队将士解闷。各决杖伍下，又与三军将士缝补衣裳。」陵母遂乃吃苦，不禁扑却，枪枷如倒，一手案声，一手按地，仰面向天哭：「大夫娇子王陵」一声。应是楚将闻者，可不肝肠寸断，若为陈说？  

苦见陵母不招儿，遂交转队苦陵迟，  

扑枷卧于枪下倒，失声不觉唤娇儿。  

「忆昔汝父临终日，尘莫天黄物末知，  

道子久后于光祖，定难安邦必有期。  

阿娘长记儿心腹，一事高皇更不移，  

斫营拟是传天下，万代我儿是门眉。  

不见乳堂朝荣贵，先死黄泉事我儿。」  

回头乃报楚家将：「大须归家着乡土，  

一朝儿郎偷得高皇号，还解捉你儿郎母。」  

三三五五暗中渧（啼），各各思家总拟归，  

诸将相看泪如雨，莫怪今朝声哽噎，  

盖有霸王行事虚。  

汉高皇帝大殿而坐，招其张良附近殿前。张良蒙诏，趋至殿前。汉王曰：「前月廿五日夜，王陵领骑将灌婴，斫破项羽营乱，并无消息。拟差一人入楚，送其战书，甚人堪往送书？」张良奏曰：「卢绾堪往送书！」皇帝问曰：「卢绾有何伎艺？」张良曰：「其人问一答十，问十答百，问百答千，心如悬河，问无不答。」皇帝闻奏，便诏卢绾，送其战书。卢绾奏曰：「前后送书，万无一回，愿其陛下，造其战书，臣当敢送。」皇帝造战书已了，封在匣中，分付卢绾。卢绾辞王已讫，走出军门，□（秣）马攀鞍，不纪（经）旬日，便到楚家界首。游奕探着，奏上霸王。霸王闻奏，诏至帐前。卢绾得对，拜舞礼讫，霸王便闻（问）：「汉主来时万福？」答曰：「臣主来时万福！」「卿等远来上帐，赐其酒□！」霸王遂诏锺离末，领取陵母，返缚，交三十武士，各执刀捧，驱至帐前，□□汉使，见卢绾帐中不问，霸王非常大怒：「帐中饮酒□卢绾，适来见驱过人否？」卢绾答曰：「臣启陛下，见！」霸王谓曰：「不是别人，则是前月廿五日夜，王陵领骑将灌婴，斫破寡人营乱，廿万人各着刀箭，五万人当夜身死。取谋臣锺离末一言，头取陵母，适来驱过者便是陵母。」卢绾勃跳下阶，便奏霸王：「王陵只是不知，或若王陵知了，星夜倍程入楚，救其慈母。」霸王闻奏，龙颜大悦，开库偿（赏）卢绾金拾斤。卢绾接得金十斤，便辞楚王：「臣当送书，甚有严限，望大王进止。」楚王曰：「但将汉王书来，尾头标记一两行，交战但战，要分但分。」辞王已了，走出军门，□马攀鞍，人如掣电，马似流星，不经旬日，便到汉国。卢绾送战书回，朕要亲问。叫呼万岁，臣敢不奏：「前者二月二十五日夜，王陵领骑将灌婴，斫破项羽营乱，取得谋臣锺离末言，绥州茶城村捉得王陵母，见在营中，受其苦楚。臣不敢不奏。」皇帝闻言，拍按（案）大惊，诏王陵附近殿前：「卿母见在营中，受其苦楚。放卿入楚，救其慈母，卿意者何？」「臣启陛下，放陵入楚，救其慈母，兼请卢绾相随。」辞王已了，走出军门，不经旬日，便到两军界首。王陵眼□耳热，暂请卢绾入楚，探其陵母。陵亲若在，入楚救其慈母；陵母若无，共大夫却归汉朝，伏事圣体之君。陵母见送书卢绾，却回到来，恐怕儿来；儿若到来，儿又死，母亦死，交卢绾却报王陵。陵母于霸王面前，口承修书招儿。霸王闻语，龙颜大悦。「陵母招儿，何用咨陈？」「不用别物，请大王腰闲太哥（阿）宝剑！」「但缘招儿，要寡人宝剑，作何使用？」「前后修书招儿，儿并不信，若借大王宝剑，卸下一子头发，封在书中，儿见头发，星夜倍程入楚救母。」霸王闻语，拔太哥（阿）剑，度与陵母。陵母得剑，去霸王三十余步，「为报我王知，」陵母遂乃自刎，身终。其时天地失瑕之光，而为转说：  

其时风云皆惨切，百鸟见之而泣血；  

界首先报王陵知，然后具奏高皇说。  

「汝奉将军交探亲，入营重见太夫人，  

闻道将军在界首，举目南占克是嗔。  

荒忙设计如雨息，恐怕临时事不真。  

回头乃报传语去，却发南头事汉君。  

傥若一朝拜金阙，莫忘娘娘乳哺恩！  

莫怪将哀当面报，夫人自刎楚营门。」  

王陵既见使人说，肝肠寸断如刀割，  

举身自扑似山崩，耳鼻之中皆洒血。  

「阿娘何必到如斯，盖是逆儿行事拙，  

傥若一朝汉家兴，举手先斩锺离末！」  

卢绾报已了，却共王陵到于汉界，门家奏言：「王陵救母却回。」遂乃诏至殿前，拜舞已讫。汉王曰：「放卿入楚救其慈母，救得已否？」王陵奏曰：「到界首精神恍惚，神思不安，暂请卢绾入楚，探其陵亲。陵亲见卢绾到来，拔霸王剑自刎身终。」皇帝闻奏，拍按大惊：「与寡人诏张良，」附近殿前，诏太史官邈其夫人灵在金牌之上，对三百员战将，四十万群臣，仰酺大设列馔珍羞，祭其王陵忠臣之母，赠一国太夫人，感得王陵对天子面前，披发哭其慈母。陵母从楚营内，乘一朵黑云，空中惭谢皇帝。祭礼处若为陈说？  

呜呼苦哉将军母，受气之心如辛苦，  

寡人何幸得如斯，常得忠臣相借助  

是时王陵哭母说，遥望楚营青郁郁，  

昨日投项为招儿，天下声名无数众。  

王陵在后莫须忧，必拜王陵封万户。  

汉八年楚灭汉兴王陵变一铺。天福四年八月十六日孔目官阎物成写记。  

### 四、李陵变文  

前缺  

□（战）□□□□□□（围），  

从来不信三军勇，是日方知九姓衰。  

凶（匈）奴得急于先走，汉将如云押背槌，  

丈夫百战宁词（辞）苦，只恐明君不照知。  

其时凶（匈）奴落节，输汉便宜，直至黄昏，收兵不了。着刀者重重着刀，着箭者重重着箭。单于见阵输失，心怀不分（忿），直至明朝，乃共老臣伊祑（訾）平章：「昨日见汉将□（卒）徒□（寡）鲜，旗□（鼓）□缕，举动途（迂）回，状同陇种（貌龙钟）。朕本意发遣三五十（千）人，把塔（（搭）马□（索），从头缚取。奈何十万余骑，不□（敌）五十（千），可得嗔他大语！看陵形势，言作长盈，□（足）得纵横。战由（犹）未息。追取左贤王下兵马数十万人，四面围之，一时搦取。汉将得脱，□（归）报帝知，言我单于，一一不济。仍差有旨拨者，西南取红挠山入，东南取骆驼烽已来，先令应接。如有汉贼渡河来走，一任诸军随时□（扑）扫，自余家口，向北远行。」  

单于亲领万众兵马，到　大夫人城，趁上李陵。韩延年报李陵曰：「大将军蹔柚（抽）兵马，取路而行。」李陵闻言，向南即走，行经三日，遂被单于趁来。虏既全强，汉使半败，不觉在后，约损五百余人。李陵唤左右曰：「如何不战？」左右答曰：「将军□（兵）□□尽，如何更战？」李陵报曰：「体着三枪四枪者，车上载行；一枪两枪者，重重更战。」下□来了，顿食中间，陵欲攒军，方令击鼓。一时朾（打）其鼓不鸣。李陵自叹：「天丧我等！」叹之未了，从弟三车上，有三条黑气，向上冲天。李陵处分左右搜括，得〔两〕个女子，年登二八，亦在马前。处分左右斩之，各为两□（段），其鼓不打，自鸣吼唤。庚（庾）信诗云：「军中二女忆，塞外夫人城。」更无别文，正用此时（事）。胡还大走，汉亦争奔，斩决凶（匈）奴，三千余骑。旋割其耳，马上驼行。叙录之时，拟冯（凭）为□。夜望西北，晓望东南，取路而行，故望得脱。忽至平川之所，川静草深，李陵报左右曰：「缘没不攒身入草，避难南皈（归）？」将士闻言，一时入草。  

其时李陵忽遇北风大吼，吹草南倒。单于道：「汉贼不朾（打）自死。」左右闻言：「大王，汉贼不朾（打），如何自死？」单于人从后放火，其烟蓬□，〔炽〕焰□（蒸）天。「大将军后底火来，如何勉（免）死？」李陵问：「火去此间近远？」左右报言：「火去此间一里。」「军中有火石否？」急手出火，烧却前头草，后底火来，他自定。前头火着，后底火灭。看李陵共单于火中战处：  

陵军□□向前催，虏骑芬芬（纷纷）逐后来，  

阵云海内初交合，朔气燕南望不开。  

此时粮尽兵初饿，早已战他人力破，  

遂被单于放火烧，欲走知从若边过？  

川中定是羽狼毛，风里吹来夜以毛，  

红焰炎炎传□□〔盛〕，一回吹起一回高。  

白雪芬芬（纷纷）平紫塞，黑烟队队人愁□（冥），  

前头草尽不相连，后底火来他自定。  

「传闻汉将昔家陈，惯在长城多苦辛，  

十万军由（犹）不怕死，况当陵有五千□（人）！  

军中有事须成援，数将同行不同战，  

遥奔逐北我自知，灭迹扫除□□□。  

平生愿望小臣功，山塞方知火幕空，  

圣主□（径）饶今日下，可得知陵□□中，  

其时将军遭洛薄（落魄），在后遗兵我遣收。  

卧毡若重从抌（抛）却，□□轻时任意□。  

逢水且须和□吃，逢冰莫使咽人喉，  

隔是虏庭须决命，相煞无过死即休。  

国中圣主何年见？堂上慈亲拜未由！  

今朝死在胡天鴈，万里飞来向霸头。」  

单于报左右曰：「入他汉界，早行二千，收兵却回，各自稳便。」语由（犹）未了，陵下有一官决果管敢校尉，缘捡挍□唯，李陵嗔朾（打）五下，「更作熠没捡挍，斩煞令军！」管敢怕陵斩之，背军□（逃）走，直至单于帐前。勃笼宛转，舞道（蹈）□声，口称死罪。单于问：「是甚没人？」「李陵官决果管敢。」单于言：「作甚没来？」管敢启陛下：「李陵兵马，箭尽弓折，粮用俱无，去此绝近，大王何不收取？」单于见管敢投来，大□呵呵。唤言左右曰：「更行三二百里，李陵自伏作奴。」单于〔左右〕闻语，便趁李陵，李陵即张弩射之，□（突）骑尸（施）蕃王左眼着〔箭〕。单于怕急，不敢登前，马上逡巡，报左右曰：「急守趁贼来。大家疲乏，虽行千里，约损万人。纵得汉兵，知将何用！不如早回却。」左右对曰：「大王自将十万人来，覆五千，不盖其荣，返昭（招）挫褥（辱），拓回放后庭还来，小弱不诛，大必有患。陛下更战，汉必败降，不至午时，陵军走败。」单于闻语，即〔趁〕李陵。  

李陵箭尽弓折，粮用俱无，赤心求于寸刃。李陵处分左右，火急交人□（拆）车，人执一根车辐棒，朾（打）着从头面奄沙。李陵共单于斗战第三阵处，若为陈说？  

狂胡北上振天崖，大汉南行路上（尚）赊，  

交兵欲〔□〕风头便，对敌生曾（憎）日影斜。  

后军事急虽然战，汉将悬知力不加，  

不那弓刀浑用尽，遂搦空身左右遮。  

临时用快无过棒，火急交人拆破车，  

人执一根车辐棒，著者从头面唵沙，  

登时草木遭霜箭，是日山川被血荼。  

夜望胡星飞似电，朝看煞气状如霞，  

今日为将黄髭虏，岁岁还同赤觜□。  

如何管敢行非里（理），遣我将军不见家，  

今朝塞外浑输失，更将何面见京华！  

战已了首，须臾黄昏，各自至营。夜深以后，陵自出来，唤左右曰：「吾今不死者，非壮士也！」左右启大将军曰：「自从束发，远劫单于，一入虏庭，二千余里。誓拟平于沙漠，拟绝嚣□（　尘），持此微功，用将明主。岂谓将军失利，将士徒然，负特壮心，乖为（  

违）本愿。当今日下，实是孤危。睹（鱼）游□（鼎）中，□巢幕下，鼎焚鱼烂，幕动巢倾，势既不全，理难存立。大将军本意，莫狂（  

枉）劳人，幸请方圆，拟求生路。」陵曰：「吾文（闻）高文皇帝亲御卅万众，北征意（塞）　上，用（困）于平城。其时猛将如云，谋臣若雨，一入单于之境，三军数万，大行一回。赖得陈平克（刻）木女谁（诳）他，幸而获勉（免）。况我今日五千步卒，敌十万之军，何得蚊蚋拒于长风，蝼蚁捊于大树！」「大将军，蛇无头不行，鸟无翼不扬，军无将不战，兵无粮不存。径饶将军有黄石三略，陈平六奇，滔神述之法鬼没方为丧人亡。兵无救援，皇天所丧，非有罪兵，愿大将军不如降却。」陵曰：「吾三军节度，六卿旗鼓，天子受（授）吾命，将破虏□（归）朝。奈何〔汉〕弱胡强，旗鼓零洛（落），节度恓惶，人虽命在，军见无粮，眼看食尽，道理须降。君须去，努力同□（归），莫相抛掷。可不闻道：『千世时君，万世乡里，好即同荣，恶即同耻。』夜果勉卧，平旦早起，若至汉朝，好防胡蚁。吾今薄命，天道若此。傥若至朝庭，明申道理。起居我北堂慈母，再拜吾南面天子。道陵生作异域之人，死作失乡之鬼。永别亲故，长辞知己。」更欲云云，不能已已。具看李陵共兵士别处若为陈说？  

「丈夫出寒（塞）命能判（拌），大众胡狼事实难，  

君拟前（剪）凶（匈）奴贼，自坐千金明月鞍。  

丈夫失制输狂虏，负特黄（皇）天孤傅（负）土，  

非但无面见天王，黄泉地下羞见祖。  

嗟呼叹息乃长吟，只为欺胡若（苦）入深，  

上天使尔知何道，陛下应知陵赤心。」  

左右闻言皆落泪，将军今日何千次，  

岂容独领五千人，战敌凶（匈）奴十万骑。  

赤血滂沛若水流，胡兵遍地横尸死，  

纵令无面见天王，亦合留名在使（史）记。  

大丈夫□（儿—而）金（今）何在，乳哺之恩须愧耳，  

将军后莫辄行非，相将皈国朝天子。」  

陵闻左右说尊堂，大哭号咷泪万行，  

「更若人为十只矢，参嗟（差）重得见家乡。  

左右今须鸟兽分，失路迷津望月奔，  

偿（傥）若南皈见天子，为报陵辜陛下恩。  

李陵言讫，长吁数声，报左右曰：「吾闻鸟之在空，由（犹）□（凭）六翮，皮既不存，三（毛）覆（复）何依！须运不□（策—测）之谋，非常之计，先降后出，斩虏朝天，帝侧（测）陵情，当不信。」于是获收珍宝，脱下翻（旛）旗，埋着地中，莫令贼见。左右李陵，各自信缘，若至天明，必当受缚。左右闻语，当即星分，恰至天明，胡兵即至。陵副使韩延〔年〕着箭洛（落）马身亡。李陵弓矢俱无，勒辔便走，搥凶（胸）望汉国，号咷大哭。赤目明心，誓指山何（河），不辜汉家明主。抛下弓刀，便投突厥。逡巡欲语恐畏嗔，单于高声呵责，李陵降服处，若为？  

李陵言讫遂降蕃，走至单于大帐前，  

先守昨来征战事，然当尽朕本情元（缘）。  

凯（铠）四（甲）弓兵浑用尽，情愿长居玉塞垣，  

偿（傥）若蕃王垂一顾，于是无心朝汉天。  

自从按节为君将，一战凡知几百年，  

所是交兵由汉帝，奉使何增（曾）敢自专。  

虏臣计有弥天罪，今将草命献三（王）前，  

直为无公（功）谢蕃主，幸愿宽恩舍此□（僭—愆）。」  

单于既见李陵降，且责缘何入塞邦，  

「每每将兵来讨击，时时领众践沙场。  

出队上（尚）由（犹）无万众，如何辄敢突边方，  

比日上（尚）能称汉将，缘何今日自来降！  

前头有将名苏武，早向胡庭自索强，  

直为高心欺我国，长交北海枚（牧）□（低—羝）羊。  

卿今必若来净伏，勉强留卿镇虏强（疆），  

已后不烦为汉将，当即封为右效王。」  

单于曰：「寻思是你汉家你将，倒不解深谋一时之功，行万里之地。昔者汉家兴盛，与我突厥和亲，单于殊常之义，坐着我众蕃之上，我祖仍自不拜，启□（赞）不名，侍从临阶，剑履上殿。由（犹）更赐其珂佩，白玉装弓勒鞅，束封□（仆）从，浮乘□厩之龙骑，□百官之珍膳。敕赐赤斗钱二万贯，紫磨黄金一万廷（铤）。更锦绣衣裳，绫罗布绢，合合杂杂，答（达）五百余车。岁给极多，用之不足。汉家为言过分，墨（默）啜由（犹）自手（不）平。从孝文皇帝亡来，免得塞庭无事，汉家将作，你的的专知抄略边□（疆），今日捉降，若生是？」  

李陵对曰：「臣是小人，虚沾大造，行事不谨，为将不明，辄□（驱）一队之夫，冲万乘之主。臣闻周秦已来，此方兴盛。外有阴山，东西千里，草木慈（滋）茂，禽兽成群。本是我大王、上祖大王所居之处，臣亦尽知。臣见砂幕（沙漠）拥截，如何绝□（□）往来西隅于中外圣制于常道者也。今日之陛下，唯命具心，生死嘱在大王，去住宁由小子！鼎镬在近，斧□（越—钺）不遥，万一急难，请将□（驱）使。然败军之将，不可御（语）勇，亡躯大丈夫，不可徒（图）存。煞活二徒（途），希申一决。」单于闻语，深美李陵，一见雄才，高山仰指（止）。封官立号，具着胡衣，与（卫）律同行，推挽左右。  

陵下散者，可有千人，有命得至汉朝者，□（总）有四百人。汉帝闻之，喟然叹曰：「我李将军必是捉矣！」帝唤太史司马迁，并唤陵老母妻子。帝唤司马迁向前想（相）陵母妻子面上有死色无：「陵在蕃中有死色无？若无丧色，陵在蕃中。卿想（相）报朕。」司马迁想（相）了报汉帝：「李陵蕃中在。陵母妻子面上并无死色。」武帝闻之，忽然大怒。「何其小人，背我汉国，降他胡虏！李陵老母妻子付法。」  

司马迁见是三代军将，向帝殿前口奏：「陛下！臣闻陵祖李广，名闻海内，勇管（冠）三军，廿余年，□（积）量砂幕（沙漠）。若使边庭苦战，中国获安，兴功若此。臣闻陵又邂□（逅）事急降胡，获计未成，不久应出。母既非罪，伏乞宽刑，在后不来，臣即甘心鼎镬。」武帝闻言，舍其母罪。  

得至明年，差公孙遨（敖）领兵五万骑，兵到龙勒水北，峻□（浚稽）山南，与单于兵战，云索苏武、李陵。其时有往年败没将李叙（绪）教单于兵马法，打公孙遨（敖）兵马失利，左穿右穴。公孙遨（敖）怕急，问：「蕃中行兵将是阿谁？」是李叙（绪）不能自道：「蕃中行兵马，不是余人，是我李陵。」公孙遨（敖）却走至汉朝，「臣兵马不合失利，尽是李陵教单于兵马，打臣兵马，失利输兵。」武帝闻之，忽然大怒，遂掩（阉）司马迁，并陵老母妻子于马市头付法。血流满市，□（枉）法陵母，日月无光，树枝摧折。诛陵老母妻子处若为陈说？  

我昔幽闺事君子，拟望千载同终始，  

何其没在虏庭中，孤养少卿在祭□（祀）。  

当年初婚新妇时，少卿深得君王意，  

宠贵荣华不可当，出入朝庭无禁止。  

结亲本拟防非祸，养子承望奉甘碎（脆），  

何其没在虏庭中，生死不知居那地。  

老母妻子一时诛，旷古已来无此事，  

皆是先叶薄因缘，新妇不须生怨□（悔）？」  

新妇被法启尊婆：「枉法严刑知奈何？  

君王受□（佞）无披□（诉），生死今朝一任他。  

呜呼上天无可恋，妾共老母同灾变，  

君在单于应不知，与君地下同相见。」  

诛陵老母妻子了手，所司奏表于王。即（既）至明年，差富平郡王进朝往于蕃中，看李陵在无？其王进朝行至黄河南岸，作书附与李陵。李陵蕃中闻母被诛，未知虚实。霸得王〔进〕朝书，沙场悲哀大哭，乃将侍从出迎处若为？  

陵闻汉使入胡庭，乃将侍从出来迎，  

下马望乡拜皇帝，便即号咷发哭声。  

「陵家历大（历代）为军将，世世从军为国征，  

失利天兵儿（而）自别（刭），临死之时怨为情。  

五千步卒逢狂虏，此苦从来阿那经？  

身虽屈节凶（匈）奴下，中心不望（忘）汉家城。  

遥闻汉主诛陵母，痛切于身深是苦，  

足下辛（新）从帝邑来，诛灭陵亲实已否？」  

王〔进〕朝答道儿（而）言曰：「欲语寻思而气咽，  

赖得修书司马千（迁），殿前启答披干（肝）说。  

武帝闻之而息怒，寻思细察将军苦，  

后使公孙遨（敖）入虏庭，输兵失利而回去。  

过失推向将军上，汉家兵法任教虏，  

总是公孙遨下□（佞）言，然始煞却将军母。  

陵闻老母被君诛，叫苦号咷而气咽，  

双泪交流若愉（欲）终，肝肠寸寸如刀切。  

使人泣泪相扶得，沙塞遣出肠中血，  

良久提撕始得苏，南望汉国悲号曰：  

「忆性（昔）初至峻稽北，虏骑芬芬（纷纷）渐相逼，  

抽刀避（劈）面血成津，此是报王恩将得，  

制不由己降胡虏，晓夜方圆拟皈国，  

今日黄（皇）天应得知，汉家天子辜陵得。  

### 五、苏武李陵执别词  

于是泣涕相送，渐过峻溪（浚稽）。见峻岭千重，洪崖万刃（仞）。东连渤海，西接雁门。春草不荣，夏仍降雪。猿啼似哭，鹤叫如歌。野树枯生，寒花乱坠，白云散漫，黄叶飞微。幽涧冰生，鸿鸣逐□（旅）。时闻□（羌）笛，听且愁人。晓渡胡川，覆纵连黜，时降（逢）务（牧）羊客，不见采樵人。苏大使忿见单于，李将军羞看汉节。或悲或恨，再笑再吟。知千万之珍重，况恋河而阻隔，是罚（时）三人相对下泣。酌别酒于路傍，按离琴而（于）膝上。  

苏武把酒回谢韩曾曰：「仆是大汉之将，久没陷在于沙场，不因ㄙ来，宁无归〔？〕，铭肌陋（镂）骨，起（岂）望辜恩。」言由（犹）未了，回看李陵。且见李陵，身卦（挂）胡裘，顶带胡帽，脚跢赤荆。问李陵曰：「将军是大汉之将，岂不望在陇西，积代已来，〔？〕名露顶，朱门烈战（列戟），南面于人。出入香宫，高官隘路。奈何将军，游游沙幕（漠），傥如骨肉，陷在虏庭，言不人之所笑。」  

李陵闻诮，直得身皮骨解，陪生（背主）辞亲，陵虽有力，过有身而云可。令（今）无家而可归。已（以）手把□，望天大哭，李陵所带胡乡之帽，弃在沙场。遂向腰间取仞（刃），已（以）说往年，共遥呈长安。  

乃即言曰：「忆借（昔）陵初□（携）步年（卒），不满五千，深入虏庭，□（战）过万□，□行至到峻溪山南，龙勒河北，地迥无泉，空砂无水。陵下□未定，见单于兵马十万余众，行若两，一罚（时）全□，陵此日拟战，彼晨（众）我寡，陵拟不战，□公在攸羊，□忆吾贤，不免自从旗队，阵号越华，□右射右虚，凶奴倾□众，时前街（冲）汉将争功，抽刀净（争）入，看远□云□了□玉虚而星刃，斩虏集（夺）旗，是日也，感德（得）文超（天起）阵云，地生战雾，凶奴倾败，当即抽〔军〕。  

汉将得胜，约行二十余里，犹未回旗。无赖当即抽军，汉将德（得）胜，遂被狂寇顺风放火，红解连天。陵在火中，事洽难为。不免乍（诈）降战（单）于，准拟吃□，心饴突□，日夜定，校乱相煞，偷路还家。□陵□中□灭，奈何武帝□取佞臣之言，道陵上祖已来，三代皆汉〔？〕。敕下所司，捕捉陵之家口，一男一女，摊入云阳，马乖行显，准法处分。少妻幼女，无罪枉殊（诛）。陵有老母，八十有五，走待人扶，食须人喂，负天何辜，也被诛戮！  

乍可□□沙漠，恓恓虏庭，北阙之下，求得锥寸□（寡）利，煞父天子，谁能手事！足下如万□，陵无回心，老母坟前，殷懃为时日拜着。到武帝殿前，为陵□（披）诉。傥途（逢）人信，时附一音；若遇来鸿，芳菲一行。」  

是日也，酌别酒，敲□□，唱如歌。苏武未语不见，遂乃再趁李陵，拘马摇鞭，各自题诗一首：  

凉风趁□烟，□（旅）雁远思边，  

苏武归南国，虽陵何负天！  

羡他失伴鸟，塞北独连蕃，  

汉军日云下，咸阳路几千？  

苏武和曰：  

劝军（君）所赐酒，过后为君愁，  

欲知相忆处，思君□水头，  

有时无雁翼，群臣并是忧。  

己巳年六月五日  

### 六、王昭君变文  

（前缺）  

□□□□□□迷，前□（军）□□□□□，  

□□□□□此难，路难荒径足风惛，  

□□□□□□□，□□景色似酝腽。  

□银北奏黄芦泊，原夏南地持白□，  

□□□搜骨利干，边草叱沙纥逻分。  

阴圾爱长席箕掇，□谷多生没咄浑，  

纵有衰蓬欲成就，旋被流沙剪断根。  

□（酒）泉路远穿龙勒，石堡云山接鴈门，  

蓦水频过及敕戌，□□□（望）见可岚屯。  

如今以暮（慕）单于德，昔日还□（承）汉帝恩，  

□□□（定）知难见也，日月无明照覆盆。  

愁肠百结虚成着，□□□（千）行没处论，  

贱妾傥期蕃里死，远恨家人昭（招）取魂。  

汉女愁吟，蕃王□和，宁知惆怅，恨别声哀，管弦马上横弹，即会途间常奏。侍从寂寞，如同丧孝之家，遣妾攒蚖，仗（状）似败兵之将。庄子云何者：「所好成毛羽，恶者城（成）疮癣；」「爱之欲求生，恶之欲求死。」妾闻：「居塞北者，不知江海有万斛之舡；居江南之人，不知塞北有千日之雪。」此及苦复重苦，怨复重怨。行经数月，途程向尽，归家渧遥，迅昔不停。即至牙帐，更无城郭，空有山川。地僻多风，黄羊野马，日见千群万群，□□□□（羝），时逢十队五队。似（以）语（契）丹为东界，吐蕃作西邻；北倚穷荒，南临大汉。当心而坐，其富如云。毡裘之帐，每日调弓；孤格之军，终朝错箭。将斗战为业，以猎射为能。不□而衣，不田而食。既无榖麦，噉肉充粮。少有丝麻，织毛为服。夫突厥法用，贵杜（壮）贱老，憎女忧（爱）男。怀鸟兽之心，负犬戎之意。□（冬）天逐暖，即向山南；夏月寻源（凉），便居山北。河（何）□尺壁（璧），宁谢寸阴。是竟直为作处伽□人多出来掘强。若道一时一饷，犹可安排；岁久月深，如何可度。妾闻：「邻国者大而小而强自强弱自弱自弱，何用逞雷电之意气，争锋火之声，独乐一身，苦他万姓。」单于见明妃不乐。唯传一箭，号令□军。且有赤狄白狄，黄头紫头，知策明妃，皆来庆贺。须命缧□柘（拓）驼，菆菆作舞，仓牛乱歌。百姓知单于意，单于识百姓心。良日可借（惜），吉日难逢。遂拜昭军（君）为烟脂皇后。故□（入）国随国，入乡随乡，到蕃禀（里）还立蕃家之名，荣拜号作烟脂贵氏处有为陈：  

传闻突厥本同威，每唤昭军（君）作贵妃，  

呼名更号烟脂氏，犹恐他嫌礼度微。  

牙官少有三公子，首领多饶五品绯。  

屯下既称张毳幕，临时必请建门旗。  

搥钟击鼓千军噉，叩角吹螺九姓围，  

澣（瀚）海上由（尚犹）呜□□，阴山的是□危危。  

樽前校尉歌杨柳，坐上将军无乐辉（舞落晖），  

乍到未闲（娴）胡地法，初来且着汉家衣。  

冬天野马从他瘦，夏月□牛任意肥，  

边云忽然闻此曲，令妾愁肠每意归。  

蒲桃未必胜春酒，□帐如何及彩帏，  

莫怪适来频下泪，都为残云度岭西。  

上卷立铺毕，此入下卷。  

明妃既策立，元来不称本情，可汗将为情和，每有善言相向。「异方歌乐，不解奴愁；别城（域）之欢，不令人爱。」单于见他不乐，又传一箭，告报诸蕃，非时出腊（猎），围遶烟□山，用昭军（君）作中心，万里攒军，千兵逐兽。昭军（君）既登高岭，愁思便生，遂指天叹帝乡而曰处若为陈说？  

单于传告报诸蕃，各自排兵向北山，  

左边尽着黄金甲，右件（半）芬云（纷纭）似锦团。  

黄羊野马捻枪拨，鹿鹿从头吃箭川（穿），  

远指白云呼且住，听奴一曲别乡关：  

「妾家宫宛（苑）住奏（秦）川，南望长安路几千，  

不应玉塞朝云断，直为金河夜蒙连。  

烟□山上愁今日，红粉楼前念昔年，  

八水三川如掌内，大道青楼若服（眼）前。  

风光日色何处度，春色何时度酒泉？  

可□轮台寒食后，光景微微上（尚）不传。  

衣香路远风吹尽，朱履途遥蹑镫□（穿），  

假使边庭突厥宠，终归不及汉王怜（怜）。  

心惊恐怕牛羊吼，头痛生曾（憎）奶酪膻，  

一朝愿妾为红□（鹤），万里高飞入紫烟。  

初来不信胡关险，久住方知虏塞□，  

祁雍更能何处在，只应弩□（那）白云边。」  

昭军（君）一度登千山，千回下泪，慈母只今何在？君王不见追来。当嫁单于，谁望喜乐。良由画匠，捉妾陵持，遂使望断黄沙，悲连紫塞，长赤县，永别神州。虞舜妻贤，渧能变竹，良（杞梁）妇圣，哭烈（裂）长城。乃可恨积如山，愁盈若海。单于不知他怨，至夜方归。虽还至帐，卧仍不去。因此得病，渐加羸瘦。单于虽是番人，不□（那）夫妻义重。频多借问，明妃遂作遗言，略述平生，留将死处若为陈说？  

「妾嫁来沙漠，经冬向晚时，  

和明以合调，翼以当威仪。  

红检（脸）偏承宠，青蛾侍妾时，  

〔□□□□□〕，每怜岁寒期。  

今果连其病，容华渐渐衰，  

五神俱□（总）散，四代的危危。  

月华来映塞，风树已惊枝。  

炼药须岐伯，看方要巽离，  

此间无本草，何处觅良师。  

妾□（貌）如红线，  

孤鸾视犹影（影犹）〔□□〕，龙剑非人常（尚）忆雌，  

妾死若留故地葬，临时□（请）报汉王知。」  

单于答曰：  

「忆昔鸾（銮）殿，相将出鴈门，  

同行复同寝，双马覆（复）双奔。  

度岭看玄□（悬瓮），临行望覆盆，  

到家蕃里重，长媿汉家恩。  

饮食盈帔桉，蒲桃满颉樽，  

元来不向口，交命若何存。  

奉（凤）管长休息，龙城永绝闻，  

画眉无若择，泪眼有新恨（痕）。  

愿为宝马连长带，莫学孤蓬剪断根，  

公主时亡仆亦死，谁能在后哭孤魂。」  

从昨夜已来，明妃渐困，应为异物，多不成人。单于重祭山川，再求日月，百计寻方，千般求术，纵令春尽，命也何存。可惜□□（明妃），□（奄）从风烛。故知生有地，死有处。恰至三更，大命方尽。单于脱却天子之服，还着庶人之裳，披发临丧，魁渠并至。骁（晓）夜不离丧侧，部落岂敢东西。日夜哀吟，无由□棳（辍），恸悲切调，乃哭明妃处若为陈说？  

昭军（君）昨夜子时亡，突厥今朝发使忙，  

三边走马传胡命，万里非（飞）书奏汉王。  

单于是日亲临哭，莫舍须臾守看丧，  

解剑脱除天子服，披头还着庶人裳。  

衙官坐位刀离（剺）面，九姓行哀截耳珰，  

〔□□□□□□□〕，枷（架）上罗衣不重香，  

可惜未殃（央）宫里女，嫁来胡地碎红妆。  

首领尽如云雨集，异口皆言斗战场，  

寒风入帐声犹苦，晓日临行哭未殃（央）。  

昔日同眠夜即短，如今独寝觉天长。  

何期远远离京兆，不忆冥冥卧朔方，  

早知死若埋沙里，悔不教君还帝乡。  

表奏龙庭。敕未至，单于唤丁宁（灵）塞上卫律，令知□（葬）事。一依蕃法，不取汉仪。棺椁穹庐，更别方圆。千里之内，以伐醮（樵）薪，周匝一川，不案□马。且有奔驼勃律，阿宝蕃人，膳主□牛，兼能煞马。酝五百□（瓮）酒，煞十万口羊，退犊燖驼，饮食盈川，人伦若海。一百里铺□□毛毯，踏上而行；五百里铺金银胡瓶，下脚无处。单于亲降，部落皆来。倾国成仪，乃葬昭军（君）处若为陈说？  

诗书既许礼缘情，今古相传莫不情，  

汉家虽道生离重，蕃□（率）犹〔□〕死葬轻。  

单于是日亲临送，部落皆来引仗行，  

睹（赌）走熊罢（罴）千里马，争来竞逞五军兵。  

牛羊队队生埋圹，仕女芬芬（纷纷）耸入坑，  

地上筑境（坟）犹未了，泉下惟闻叫哭声。  

蕃家法用将为重，汉国如何辄肯行，  

若道可汗倾国葬，焉知死者绝妨生！  

黄金白玉莲（连）车载，宝物明珠尽库倾，  

昔日有秦王合国葬，挍料昭军（君）亦未平。  

坟高数尺号青冢，还道军人为立名，  

只今葬在黄河北，西南望见受降城。  

故知生有地，死有处，可惜明妃，奄从风烛，八百余年，坟今上（尚）在。后至孝哀皇帝，然发便（使）和蕃。遂差汉使杨少征杖节和来吊。金重锦□缯，入于虏廷，慰问蕃王。单于闻道汉使来吊，倍加喜悦，光依礼而受汉使吊。宣哀帝问，遂出祭词处若为陈说？  

明明汉使达边隅，禀禀（凛凛）蕃王出帐趋，  

大汉称尊成命重，高声读敕吊单于。  

「昨咸来表知其向，今叹明妃奄逝殂，  

故使教臣来吊祭，远道兼问有所须。  

此间虽则人行义，彼处多应礼不殊，  

附马赐其千匹彩，公主子仍留十解（斛）珠。  

虽然与朕山河隔，每每怜乡（卿）岁月孤，  

秋末既能安葬了，春间暂请赴京都。」  

单于受吊复含渧，汉使闻言悉以悲。  

「丘山义重恩离（难）舍，江海虽深不可齐，  

一从归汉别连北，万里长怀霸岸西。  

闲时净（静）坐观羊马，闷即徐行悦鼓鼙，  

嗟呼数月连非祸，谁为今冬急解□（奚）？  

乍可阵头失却马，那堪向老更亡妻！  

灵仪好日须安历，葬事临时不敢稽。」  

莫怪帐前无埽土，直为渧多旋作泥。  

汉使吊讫，当即使回。行至蕃汉界头，遂见明妃之冢。青冢寂辽（寥），多经岁月。使人下马，设乐沙场，害非单布，酒心重倾。望其青冢，宣哀帝之命，乃述祭词：  

「维年月日，谨以清酌之奠，祭汉公主王昭军（君）之灵。惟灵天降之精，地降之灵，姝越世之无比，婥妁倾国和陟娉，丹青写刑（形），远稼（嫁）使凶奴拜首，方代伐信义号罢征。贤感敢五百里年间，出德迈应，黄河□一清。祚永长传万古，图书且载着往声。呜呼嘻噫！在汉室者昭军（君），亡桀纣者妮妃、孋姿两不围矜夸兴皆言为美。捧荷和国之殊功，金骨埋于万里。嗟呼！别翠之宝帐，长居突厥之穹庐。特也，黑山杜（壮）气，扰攘凶奴，□将降丧，计竭穷谋。漂遥（嫖姚）有惧于检□（猃狁），卫霍怯于强胡。不稼（嫁）昭军（君），紫塞难为运策定。单于欲别，攀恋拜路跪。嗟呼！身殁于蕃里，魂兮岂忘京都。空留一冢齐天地，岸□（兀）青山万载孤。」  

### 七、董永变文  

人生在世审思量，暂时吵闹有何方（妨）；  

大众志心须净听，先须孝顺阿耶娘。  

好事恶事皆抄录，善恶童子每抄将。  

孝感先贤说董永，年登十五二亲亡。  

自叹福薄无兄弟，眼中流泪数千行；  

为缘多生无姊妹，亦无知识及亲房。  

家里贫穷无钱物，所买（卖）当身殡耶娘。  

便有牙人来勾引，所发善愿便商量。  

长者还钱八十贯，董永只要百千强。  

领得钱物将归舍，谏泽（拣择）好日殡耶娘。  

父母骨肉在堂内，又领攀发出于堂，  

见此骨肉音哽咽，号咷大哭是寻常。  

六亲今日来相送，随东直至墓边傍。  

一切掩埋总以（已）毕，董永哭泣阿耶娘。  

直至三日复墓了，拜辞父母几田常；  

父母见儿拜辞次，愿儿身健早归乡。  

又辞东邻及西舍，便进前呈（程）数里强。  

路逢女人来委问：「此个郎君往何方？  

何姓何名衣（依）实说，从头表白说一场！」  

「娘子记（既）言再三问，一一具说莫分张：  

家缘本住□山下，知姓称名董永郎。  

忽然慈母身得患，不经数日早身亡。  

慈耶得患先身故，后乃便至阿娘亡。  

殡葬之日无钱物，所卖当身殡耶娘。」  

「世上庄田何不卖？擎身却入残（贱）人行。  

所有庄田不将货，弃背今辰事阿郎。」  

「娘子问贿是好事，董永为报阿耶娘。」  

「郎君如今行孝仪，见君行孝感天堂。  

数内一人归下界，暂到浊恶至他乡。  

帝释宫中亲处分，便遣汝等共田常，  

不弃人微同千载，便与相逐事阿郎。」  

董永向前便跪拜：「少先（失）父母大恓惶！」  

「所卖一身商量了，是何女人立门旁？」  

董永对言衣（依）实说：「女人住在阴山乡。」  

「女人身上解何艺？」「明机妙解织文章！」  

便与将丝分付了，都来只要两间房。  

阿郎把数都计算，计算钱物千疋强。  

经丝一切总尉了，明机妙解织文章。  

从前且织一束锦，梭声动地乐花香，  

日日都来总不织，夜夜调机告吉祥。  

锦上金仪对对有，两两鸳鸯对凤凰。  

织得锦成便截下，揲将来，便入箱。  

阿郎见此箱中物，念此女人织文章。  

女人不见凡间有，生长多应住天堂。  

但织绮罗数已毕，却放二人归本乡。  

二人辞了须好去，不用将心怨阿郎。  

二人辞了便进路，更行十里到永庄。  

却到来时相逢处，「辞君却至本天堂！」  

娘子便即乘云去，临别分付小儿郎。  

但言「好看小孩子，」共永相别泪千行。  

董仲长年到七岁，街头由喜（游戏）道边旁，  

小儿行留被毁骂，尽道董仲没阿娘。  

遂走家中报慈父，「汝等因何没阿娘？」  

当时卖身葬父母，感得天女共田常；  

如今便即思忆母，眼中流泪数千行。  

董永放儿觅父（母）去，往行直至孙宾（膑）傍：  

「夫子将身来誓挂（筮卦），此人多应觅阿娘。」  

「阿耨池边澡浴来，先于树下隐潜藏。  

三个女人同作伴，奔波直至水边傍。  

脱却天衣便入水，中心抱取紫衣裳；  

此者便是董仲母，此时修（羞）见小儿郎。」  

「我儿幽（幼）小争知处，孙宾（膑）必有好阴阳。  

阿娘拟收孩儿养，我儿不仪（宜）住此方，  

将取金瓶归下界，捻取金瓶孙宾（膑）傍。」  

天火忽然前头现，先生失却走忙忙，  

将为当时总烧却，检寻却得六十张。  

因此不知天上事，总为董〔仲〕觅阿娘。  

### 八、张义潮变文  

（前缺）诸川吐蕃兵马还来劫掠沙州，奸人探得事宜，星夜来报仆射：「吐浑王集诸川蕃贼欲来侵凌抄掠，其吐蕃至今尚未齐集。」仆射闻吐浑王反乱，即乃点兵，錾凶门而出，取西南上把疾路进军。纔经信宿，即至西同侧近，便拟交锋。其贼不敢拒敌，即乃奔走。仆射遂号令三军，便须追逐。行经一千里已来，直至退浑国内，方始□。仆射即令整理队伍，排比兵戈，展旗帜，动鸣鼍，纵八阵，骋英雄。分兵两道，裹合四边。人持白刃，突骑争先。须臾阵合，昏雾涨天，汉军勇猛而乘势，曳戟冲山直进前，蕃戎胆怯奔南北，汉将雄豪百当千处：  

忽闻犬戎起狼心，叛逆西同把险林。  

星夜排兵奔疾道，此时用命总须擒。  

雄雄上将谋如雨，蠢□蕃戎计岂深。  

自十载提戈驱丑虏，三边犷不能侵；  

何期今岁兴残害，辄尔依前起逆心。  

今日总须摽（标）贼首，斯须雾合已□□。  

将军号令儿郎曰：「克励无辞百载（战）劳。  

丈夫名宦向枪头觅，当敌何须避宝刀！」  

汉家持刃如霜雪，虏骑天宽无处逃。  

头中锋铓陪垄土，血溅戎尸透战袄。  

一阵吐浑输欲尽，上将威临煞气高。  

决战一阵，蕃军大败。其吐浑王怕急，突围便走，登涉高山，把崄而住。其宰相三人，当时于阵面上生擒，祇向马前，按军令而寸斩。生口细小等活捉三百余人，收夺得驼马牛羊二千头疋，然后唱大阵乐而归军幕。  

炖煌北一千里镇伊州城西有纳职县，其时回鹘及吐浑居住在彼，频来抄劫伊州，俘虏人物，侵夺畜牧，曾无暂安。仆射乃于大中十年六月六日，亲统甲兵，诣彼击逐伐除。不经旬日中间，即至纳职城。贼等不虞汉兵忽到，都无准备之心。我军遂列鸟云之阵，四面急攻。蕃贼□狂，星分南北；汉军得势，押背便追。不过五十里之间，煞戮横尸遍野处：  

炖煌上将汉诸侯，弃却西戎朝凤楼。  

圣主委令权右地，但是凶奴尽总雠。  

昨闻猃狁侵伊镇，俘劫边甿旦夕忧；  

元戎叱咤扬眉怒，当即行兵出远收。  

两军相见如龙斗，纳职城西赤血流。  

我将军意气怀文武，威愶蕃浑胆已浮。  

犬羊纔见唐军胜，星散回兵所在抽。  

远来今日须诛剪，押背擒罗岂肯休。  

千人中矢沙场殪，铦锷□剺坠贼头。  

□铄红旗皛耀日，不忝田丹（单）纵火牛。  

汉主神资通造化，□却残凶总不留。  

仆射与犬羊决战一阵，回鹘大败，各自苍黄抛弃鞍马，走投入纳职城，把劳（牢）而守。于是中军举华（画）角，连击铮铮，四面族兵，收夺驼马之类一万头疋。我军大胜，疋骑不输，遂即收兵。即望沙州而返。即至本军，遂乃朝朝秣马，日日练兵，以备凶奴，不曾暂暇。  

先去大中十载，大唐差册立回鹘使中丞王端章持节而卦单于，下有押衙陈元弘走至沙州界内，以（与）游弈使佐承珍相见。承珍忽于旷野之中，迥然逢着一人，猖狂奔走，遂处分左右领至马前，登时盘诘。陈元弘进步向前，称是「汉朝使命，北入回鹘充册立使，行至雪山南畔，被背乱回鹘劫夺国信，所以各自波逃，信足而走，得到此间，不是恶人。伏望将军希垂照察。」承珍知是汉朝使人，与马驮至沙州，即引入参见仆射。陈元弘拜跪起居，具述根由，立在帐前，仆射问陈元弘：「使人于何处遇贼？本使伏是何人？」元弘进步向前，启仆射：「元弘本使王端章，奉敕持节北入单于，充册立使。行至雪山南畔，遇逢背逆回鹘一千余骑，当被劫夺国册及诸敕信。元弘等出自京华，素未谙野战，彼众我寡，遂落奸虞。」仆射闻言，心生大怒。「这贼争敢辄尔猖狂，恣行凶害。」向陈元弘道：「使人且归公馆，便与根寻。」由未出兵之间，至十一年八月五日，伊州刺史王和清差走马使至，云：「有背叛回鹘五百余帐，首领翟都督等将回鹘百姓已到伊州侧。（下缺）」  

附录一  

二月仲春色光辉，万户歌谣总展眉。  

太保应时纳福祜，夫人百庆无不宜。  

三光昨来转精耀，六郡尽道似尧时。  

田地今年别滋润，家园果树似□（茶）脂。  

河中现有十硙水，潺潺流溢满百渠，  

必定丰熟是物贱，休兵罢甲读文书。  

再看太保颜如佛，恰同尧王似有重眉。  

弓硬力强箭又褐，头边虫鸟不能飞。  

四百蕃人来跪伏，献驼纳马没停时。  

甘州可汗亲降使，情愿与作阿耶儿。  

汉路当日无停滞，这回来往亦无虞。  

莫怪小男女□哆语，童谣歌出在小冢儿。  

□口承阿郎万万岁，夫人等劫石不倾移。  

阿郎驱来作证见，阿娘也交作保知，  

优偿但知与壹疋锦，令□作个出入衣。  

附录二  

红鳞紫尾不须愁，放汝随波逐浪由。  

须好且寻江上月，莫贪香饵更吞钩。  

孤猿被禁岁年深，放出城南百尺林，  

渌水任君连臂饮，青山休作断（短）长吟。  

远涉风沙路几千，暮（沐）恩传命玉皆（阶）前，  

墙阴旧意初潮（朝）日，□底松心近对天，  

流沙石赛（塞）改多时，人物须存改旧仪，  

再遇明王恩化及，远将情恳赴丹墀。  

炖煌昔日旧时人，虏丑隔绝不复亲，  

明王感化四夷静，不动干戈万里辛（新）。  

灵云缭绕拱丹霄，圣上临轩问百寮。  

龙沙没洛（落）何年岁？贱疏犹言忆本天。  

奉奏明王入紫微，便交西使诏书追，  

初沾圣泽愁肠散，不对天颜誓不归。  

龙沙西□（裔）隔恩波，太保奉诏出京花（华），  

英才堂堂六尺貌，口如江海决县（悬）河。  

### 九、张淮深变文  

（前缺）  

尚书见贼□降伏  

莫遣波逃星散去  

蒙尘首领陈辞曲  

奉命差来非本意  

今朝死活由神断  

鸟入网中难走脱  

回鹘既败，当即生降，  

归。　□所来为寇非  

实虑尚书征兵来伐  

为游军何期天道助  

乞首领而已。尚书  

业，累致逃亡，使安西  

之窟奈何先陈降  

非一二，据汝猖狂，尽  

且留性命。首领等  

离鼎上当则收贼戈  

首尾相连，俘诸丁  

写表闻天处，若为？  

尚书神算运筹谋，廓靖龙  

破却吐蕃收旧国，黄河  

诸蕃纳质归唐化，尽欲输  

敢死破残回鹘贼，星驰羽  

初言纳款投旌戟，续变  

早向瓜州欺牧守，今朝此处  

黄天不许辜神德，败绩横  

生降不可全坑却，且放严  

首领马前称万岁，言终泣下  

尚书见贼已归降，蹔假威容驻道旁  

念汝失乡沦落众，那堪更遣负寒霜。  

中军处分收弓□，表进戈矛奉大唐。  

然后收军遮贼虏，陌刀生拥入炖煌。  

尚书既擒回鹘，即处分左右马步都虞候，并令囚系。遂请幕府修笺，述之露布，封函结款，即□□□，不逾旬月之闲，使达京华。表入凤墀，帝亲披览，延映天朝。帝谓群臣曰：「□□□□□表奏，获捷匈奴千余人，絷于囹圄。朕念□□□□□旧懿，曩日曾效赤诚：今以子孙流落□□河西，不能坚守诚盟，信任诸下，辄此猖狂。朕闻往古，义不伐乱，匈奴今岂（其）谓矣！」因而厚遇之。群臣皆呼万岁。乃命左散骑常侍李众甫，供奉官李全伟，品官杨继瑀等，上下九使，重□国信，远赴流沙。诏赐尚书，兼加重锡，金银器皿，锦绣琼珍，罗列球场，万人称贺。诏曰：「卿作镇龙沙，威临戎狄，横戈大漠，□扫匈奴。生降十角于军前，对敌能施于七纵。朕闻嘉叹，□更勉怀！」尚书捧读诏书，东望帝乡，不觉流涕处，若为陈说？  

皇华西上赴龙庭，驲骑骈阗出凤城。  

诏命貂冠加九锡，虎旗龙节曜双旌。  

初离魏阙烟霞静，渐过萧关碛路平。  

盖为远衔天子命，星驰犹恋陇山青。  

行歌圣日临荒垒，土（王）勒相催倍去程。  

遥望炖煌增喜气，三峗峰翠目前明。  

到日球场宣诏喻（谕），敕书□奖更丁宁。  

尚书既睹丝论诰，蹈舞怀惭感圣聪。  

「微臣幸遇陶唐化，得复燕山献御容，  

报国愿清戎落静，烟消万里更崇墉（庸）。  

今生岂料亲临问，特降天官出九重，  

锡赉缣缃难捧授，百生铭骨誓输忠！」  

尚书授敕已讫，即引天使入开元寺，亲拜我玄宗圣容。天使睹往年御座，俨若生前。叹念炖煌虽百年阻汉，没落西戎，尚敬本朝，余留帝像。其于（余）四郡，悉莫能存。又见甘凉瓜肃，雉堞雕残，居人与蕃丑齐肩，衣着岂忘于左衽。独有沙洲一郡，人物风华，一同内地。天使两两相看，一时垂泪，左右骖从，无不惨怆。安下既毕，日置歌筵，球乐宴赏，无日不有。是时也，白藏之首，境媚青苍；红桃初熟，九酝如江。天使以王程有限，不可稽留。修表谢恩，当即进发。尚书远送郊外，拜表离筵，碧空秋思，去住怆然，踌躇塞草，信宿留连。握手途中，如何分袂处，若为陈说？  

□从收复已多年，万里西门绝戍烟。  

去岁官崇骢马政，今秋宠遇拜貂蝉。  

无何猃狁侵唐境，引旆奔冲过六泉。  

圣主远忧怀□虑，皇情颁诏虏庭宣。  

丹霄内使人难见，土（玉）岭风沙塞草寒。  

跋涉金河劳俊（骏）骑，深惭常侍降楼阑（兰）。  

归程保重加飧饭，张掖姑臧在目前，  

到后金銮朝奏日，冲融敷对为周旋。  

感戴鸿恩何日报，权兵静塞□龙颜。  

天使既发，分袂东西，尚书感皇帝之深恩，喜朝廷之天遇。应是生降回鹘，尽放皈（归）回。首领苍遑，咸称万岁。岂料蜂虿有毒，豺性难驯，天使纔过酒泉，回鹘王子，领兵西来，犯我疆场。潜于西桐海畔，蚁聚云屯，远侦烽烟，即拟为寇。先锋游弈使白通吉，探知有贼，当即申上。尚书既闻回鹘□□□诸将点锐精兵，将讨匈奴。参谋张大庆越班启曰：「金□□□，兵不可妄动。季秋西行，兵家所忌。」尚书谓诸将□：「□□失信，来此窥□。军志有言：「兵有事不获而行之，□□□事不获矣！但持金以压王相，此时必须剪除。」言讫，□□□军，誓其众曰：「回鹘新受诏命，今又背恩，此所谓□□，理合扑灭，以雪朝廷之愤。将士勉怀尽节，共扫□抢（欃枪）！」传令既讫，当即兵，凿凶门而出。风驰雾卷，不逾信宿，已近西桐。贼且依海而住，控险为势，已（以）拒官军。尚书乃处分诸将，尽令卧鼓倒戈，人马衔枚。东风猎□，微动尘埃；六龙纔过，誓不空回。先锋远探，后骑相催，铁□（衣）千队，战马云飞。分兵十道，齐突穹庐。鞞鼓大振，白刃交麾，匈奴丧胆，獐窜周诸。头随剑落，满路僵尸。回鹘大败，天假雄威处，若为陈说？  

尚书闻贼犯西桐，便点偏师过六龙。  

总是炖煌豪侠士，□曾征战破羌戎。  

霜刀用苦光威日，虎豹争奔煞气浓，  

钲鼙闹里纷纷击，□□声齐电不容。  

恰到平明兵里合，始排精锐拒先冲，  

弓开偃月双交羽，斧斫□□立透胸。  

血染平原秋草上，满川流水变长红。  

南风助我□（军）威急，西海横尸几十重。  

是日尚书心胆壮，天恩从□□□公。  

儿郎气勇，胆颤肉飞，陌刀乱揊  

虎斗□□，□□棒锤，□□阵败  

贼透重围，骨挝□，宝剑挥  

俘诸生口，疋骑无遗  

猃狁从兹分散尽，□□歌乐却东□。  

自从司徒归阙后，有我尚书独进奏。  

□节河西理五州，德化恩沾及飞走。  

天生神将□英谋，南破西戎北扫胡，  

万里能令烽火灭，百城黔首贺来苏。  

几回献捷入皇州，天子临轩许上筹，  

「卿能保我山河静，」即见推轮拜列侯。  

河西沦落百年余〔　〕，路阻萧关雁信稀，  

赖得将军开旧路，一振雄名天下知。  

年初弱冠即登庸，疋马单枪突九重，  

曾向祁连□□□，几回大漠虏元凶。  

西取伊□□□□，□□□□复旧疆，  

邻国四时□□□，□□□□□□唐。  

退浑小丑□□□，（下缺）  

## 卷六

### 一、舜子变  

姚（尧）王里（理）化之时，日浴千般祥瑞。舜有亲阿娘在堂，乐登夫人便是。乐登夫人染疾在床，三年不岂（起），夫人唤言苦瘦（瞽叟），「立有姑（孤）男姑（孤）女，流（留）在儿婿手顶（头），愿夫莫令边（鞭）耻。」苦嗽（瞽叟）报言娘子：「问疾病□有，夫人大须摄治。」道了命终。舜子三年池（持）孝，淡眼（服）十日寡体。  

苦嗽（瞽叟）唤言舜子：「我舜子小（少）失却阿娘，家里无人主领；阿耶取（娶）一个计（继）阿娘来，我子心里何似？」舜子抄手启阿耶：「阿耶若取得计阿娘来，也共亲阿娘无二！」  

若嗽（瞽叟）取得计阿娘，不经旬日中间，苦嗽唤言舜子：「辽阳城兵马下，今年大好经记（纪）。阿耶暂到辽阳，沿路觅些些宜利，遣我子勾当家事。」  

去时只道壹年，三载不归宅李（里），儿逆（忆）阿耶长段（肠断），步琴悉（席）上安智（置）。舜子府（抚）琴忠（中）间，门前有一老人立地。舜子即忙出门：「老人〔万〕福尊体！老人从何而来？」老保（老〔人〕报）郎君：「昨从寮杨（辽阳）城来，今得阿耶书信。」舜子走入宅门，跪拜阿娘四拜。后阿娘见舜子跪拜四拜，立读（五毒）嗔心便岂（起）。「又不是时朝节日，又不是远来由喜，政（正）午间跪拜四拜，学得甚媿（鬼）祸述靡（术魅）！」舜子叉手启阿娘：「阿耶暂到寮杨（辽阳），遣舜子勾当家事。去时即来一年，三载不归宅里。儿逆阿耶肠段（断），步琴悉上安智。舜子府琴忠间，门前有个老人，昨从寮杨城来，今得阿耶书信，两拜助（祝）阿娘寒温，两拜助（祝）阿娘同喜。」  

后阿娘闻道苦嗽到来，心里当时设计，高声唤言舜子：「实若是阿耶来，家里苦无供备；阿娘见后园果子，非常最好，红桃先（鲜）味。我若嘀（摘）得桃来，岂不是于家了事！」舜子问（闻）道摘桃，心里当时欢喜。舜子上树摘桃，阿娘也到树底。解散自家头计，拔取金□（钗）手里，次（刺）破自家脚上，高声唤言舜子：「我子是孝顺之男，岂不下树与阿娘看次（刺）。」舜子闻言，将为是真无为（伪）舜子即忙下树。  

房中卧地不起，不经三两□□□□□□叟来至。瞽叟入到宅门，直到自家房□□□后妻向床上卧地不起。瞽叟问言：「娘子前后见我不归，得甚能欢能喜？今日见我归家，床上卧不起，为复是邻里相争，为复天行时气？」后妻忽闻此言，满目摧摧下泪。「自从夫去潦杨（辽阳），遣妾勾当家事，前家男女不孝，见妾后园摘桃，树下多里（埋）恶刺，刺我两脚成疮，疼痛直连心髓。当时便拟见官，我看夫妻之义。老夫若也不信，脚掌上见有脓水。见妾头黑面白，异生猪狗之心。」  

瞽叟唤言舜子：「阿耶暂到辽阳，遣子勾当家事，缘甚于家不孝？阿娘上树摘桃，树下多埋恶刺，刺他两脚成疮，这个是阿谁不是？」舜子心自知之，恐伤母情；舜子与招伏罪过，又恐带累阿娘。「己身是儿，千重万过，一任阿耶鞭耻。」瞽叟忽闻此言，闻嗔且不可嗔，闻喜且不是喜，高声唤言：「象儿！与阿耶三条荆杖来，与打杀前家歌（哥）子！」〔象〕儿〔闻〕道取荆杖，走入阿娘房里，报云：「阿耶交儿取杖，打杀前家歌（哥）子！」后妻报言瞽叟：「男女罪过须打，更莫交分疏道理。」象儿取得荆杖到来，数中拣一条牞，约重三两便下是。把舜子头发，悬在中庭树地，从项决到脚□，鲜血遍流洒地。  

瞽叟打舜子，感得百鸟自鸣，慈乌洒血不止。舜子是孝顺之男，上界帝释知委，化一老人，便往下界，来至方便与舜，犹如不打相似。舜即归来书堂里，先念论语孝经，后读毛诗礼记。  

后阿娘亦见舜子，五毒嗔心便起。「自从夫去辽阳，遣妾勾当家事。前家男女不孝，东院酒席常开，西院书堂常闭，夜夜伴涉恶人，不曾归来宅里。买（卖）却田地庄园，学得甚鬼祸术魅！大杖打又不死，忽若尧王敕知，兼我也遭带累。解士（事）把我离书来，交〔我〕离你眼去！」瞽叟报言娘子：「他缘人命致重，如何打他鞭耻？有计但知说来，一任与娘子鞭耻。」后妻报言瞽叟：「不鞭耻万事绝言，鞭耻者全不成小事。」  

不经两三日中间，后妻设得计成。妻报瞽叟曰：「妾见后院空仓，三二年来破碎，交伊舜子修仓，四畔放火烧死。」瞽叟报言娘子：「娘子虽是女人，说计大能精细。」瞽叟唤言舜子：「阿耶见后院仓，三二年破碎；我儿若修得仓全，岂不是儿于家了事。」舜子闻道修仓，便知是后阿娘设计，调和一堆泥水。舜子叉手启阿娘：「泥水生治不解，须得两个笠子。」后阿娘问瞽叟曰：「是你怨（冤）家修仓，须得两个笠子。大伊怨家上仓，不计是两个笠子，四十个笠子也须烧死。」舜子纔得上仓舍，西南角便有火起。第一火把是阿得（后）娘，续得瞽叟第二，第三不是别人，是小弟象儿。即三具火把铛脚且烧，见红炎连天，里（黑）烟且不见天地。舜子恐大命不存，权把二个笠子为□，腾空飞下仓舍。舜子是有道君王，感得地神拥起，逐（遂）不烧，毫毛不损。归来书堂院里，先念论语孝经，后读毛诗礼记。  

后阿娘又见舜子，五毒恶心便起。「自从夫去辽阳，遣妾勾当家事，前家男女不孝，东院酒市（席）常开，西院书堂常闭，夜夜伴涉恶人，不曾归来宅里。买（卖）却田地庄园，学得甚崇祸术魅，大杖打又〔不〕死。三具火烧不煞，忽若尧王敕知，兼我也遭带累。解事把我离书来，交我离你眼去。」瞽叟报言娘子：「缘人命致重，如何但修理他。有计但知说来，一任与娘子鞭耻。」后妻报言瞽叟：「不鞭耻万事绝言，鞭耻全成小事。」  

不经旬日中间，后妻设得计成：「妾〔见〕厅前枯井，三二年来无水，交伊舜子淘井，把取大石填压死。」瞽叟报言娘子：「娘子虽是女人，设计大能精细。」高声唤言舜子：「阿耶厅前枯井，三二年来无水，汝若淘井水出，不是儿于家了事。」舜闻涛（淘）井，心里知之，便脱衣裳，井边跪拜，入井涛泥。上界帝释，密降银钱五百文，入于井中。舜子便于泥樽中置银钱，令后母挽出。数度讫，上报阿耶娘：「井中水满钱尽，遣我出着，与饭一盘食者，不是阿娘能德。」后母闻言，于瞽叟诈云：「是你怨（冤）家有言，不得使我银钱，若用我银钱者，出来报官，浑家不残性命？」瞽叟便即与大石填塞。后母一女把着阿耶，杀却前家歌（哥）子，交与甚处出头。阿耶不听，拽手埋井。帝释变作一黄龙，引舜通穴往东家井出。舜叫声上报，恰值一老母取水，应云：「井中是甚人乎？」舜子答云：「是西家不孝子。」老母便知是舜，牵挽出之。舜即泣泪而拜。老母便与衣裳，串（穿）着身上，与食一盘吃了。报舜云：「汝莫归家，但取你亲阿娘坟墓去，必合见阿娘现身。」说词已了，舜即寻觅阿娘墓。见阿娘真身，悲啼血。阿娘报言舜子：「儿莫归家，儿大未尽，但取西南角历山，躬耕必富贵。」  

舜取母语，相别行至山中，见百余倾（顷）空田；心中哽噎。种子犁牛，无处取之。天知至孝，自有群猪与觜耕地开垄，百鸟衔子抛田，天雨浇溉。其岁天下不熟，舜自独丰，得数百石谷来。心欲思乡，拟报父母之恩。行次临河，舜见以郡（一群）鹿，叹曰：「凡为人身，游鹿不相似也。」泣泪呼（吁）嗟之次，又见商人数个，舜子问云：「冀郡姚家人口，平善好否？」商人答云：「姚家千万，阿谁识你亲情？有一家姚姓，言遣儿涛井，后母嫉之，共夫填却井煞儿。从此后阿爷两目不见，母即顽遇，负薪诣市，更一小弟，亦复痴癫，极受贫乏，乞食无门。我等只识一家，更诸姚姓，不知谁也。」舜子当即知是父母小弟也。心口思惟，口亦不言。  

舜来历山，俄经十载，便将米往本州岛。至市之次，见后母负薪，诣市易米。值舜籴（粜）于市，舜识之，便粜与之。舜得母钱，佯忘安着米囊中而去。如是非一。瞽叟怪之。语后妻曰：「非吾舜子乎？」妻曰：「百丈井底埋却，大石檑之，以土填却，岂有活理？」瞽叟曰：「卿试牵我至市。」妻牵叟诣市，还见粜米少年，叟谓曰：「君是何贤人，数见饶益。」舜曰：「见翁年老，故以相饶。」叟耳识其声音曰：「此正似吾舜子声乎？」舜曰：「是也。」便即前抱父头，失声大哭。舜子拭其父泪，与舌舔之，两目即明。母亦聪慧，常复能言。市人见之，无不悲叹。  

当时舜子将父母到本家庭。瞽叟湆（泣曰：）吾之孝〔子！〕，不自斟量，便集邻里亲眷，将刀以杀后母。舜子叉手启大人：若杀却阿娘者，舜元无孝道，大人思之。」邻里悲哀，天下未门（闻）此事。父放母命以后，一心一肚快活，天下传名。尧帝闻之，妻以二女，大者娥皇，小者女英。尧遂卸位与舜帝。□（英）生商均，不肖，舜由此卸位与夏禹王。其诗曰：  

瞽叟填井自目盲，舜子从来历山耕。  

将米冀都逢父母，以舌舔眼再还明。  

又诗曰：  

孝顺父母咸（感）于天，舜子涛（淘）井得银钱。  

父母抛石压舜子，感得穿井东家连。  

舜子至孝变文一卷  

检得百岁诗云：「舜年廿，学问。卅，尧举之。五十，大行天下事。六十一，代尧践帝位。在位卅九年，南巡狩，崩于苍梧之野，年百岁。葬于南九疑，是为零陵。舜子姓姚，字重华。」又检得历帝纪云：「舜号有虞氏，姓姚，目有重瞳。父名瞽叟，母号握登，颛顼之后，黄帝九代孙。都平阳，后都蒲阪。夏禹代立。」孔安国云：「舜在位五十年，年一百十二岁。崩，葬苍梧野九疑山。帝舜元年戊寅。」  

天福十五年岁当己酉朱明蕤宾之月蓂生拾肆叶写毕记。  

### 二、韩朋赋一卷  

昔有贤士，姓韩名朋，少小孤单，遭丧遂失〔其〕父，独养老母。谨身行孝，用身为主意远仕。忆母独注（住），〔故娶〕贤妻，成功□（索）女，始年十七，名曰贞夫。已贤至圣，明显绝华，刑（形）容窈窕，天下更无。虽是女人身，明解经书。凡所造作，皆今天符。入门三日，意合同居，共君作誓，各守其躯。君〔亦〕不须再取（娶）妇，如鱼如水；妾亦不再〔改〕嫁，死事一夫。  

韩朋出游，仕于宋国，期去三年，六秋不□（归）。朋母忆之，心烦□；〔其妻念之，内自发心，忽自执笔，遂字造书。其文斑斑，文辞□金（碎锦），如珠如玉。〕意欲寄书与人，恐人多言；意欲寄书与鸟，鸟恒高飞；意欲寄书与风，风在空虚。书若有感，直到朋前；〔书若无感，零落草间。其书有感，直到朋前〕。韩朋得书，解读其言。书曰：「浩浩白水，回波如（而）流。皎皎明月，浮云映之。青青之水，冬夏有时。失时不种，禾豆不滋。万物吐化，不违天时。久不相见，心中在思。百年相守，竟好一时。君不忆亲，老母心悲。妻独单弱，夜常孤栖，常怀六忧。盖闻百鸟失伴，其声哀哀；日暮独宿，夜长栖栖。太山初生，高下崔嵬。上有双鸟，下有神龟，昼夜游戏，恒则同□（归）。妾今何罪，独无光晖。海水荡荡，无风自波，成人者少，破人者多。南山有鸟，北山张罗，鸟自高飞，罗当奈何。君但平安，妾亦无他。」韩朋得书，意感心悲，不食三日，亦不觉饥。韩朋意欲还家，事无因缘。怀书不谨，遗失殿前。宋王得之，甚爱其言。即召群臣，并及太史，谁能取得韩朋妻者，赐金千斤，封邑万户。梁伯启言王曰：「臣能取之。」宋王大喜，即出八轮之车，爪骝之马，〔前后仕从〕便三千余人。从发道路，疾如风雨。三日三夜，往到朋家。  

使者下车，打门而唤。朋母出看，心中惊怕。即问唤者：「是谁使者？」使者答曰：「我是宋国使来，共朋同友。朋为公（功）曹，我为主薄。朋有私书，来寄新妇。」阿婆回语新妇：「如客此言，朋今事官（仕宦），且得胜□。」贞夫曰：「新妇昨夜梦恶，文文莫莫。见一黄蛇，皎妾床脚。三鸟并飞，两鸟相博（搏）。一鸟头破齿落，毛下分分（纷纷），血流落落，马蹄踏踏，诸臣赫赫。上下不见邻里之人，何况千里之客。客从远来，终不可信。巧言利语，诈作朋书。〔朋〕言在外，新妇出看。阿婆报客，但道新妇，病卧在床，不胜医药。并言谢客，劳苦远来。」使者对曰：「妇闻夫书，何故不□？必有他情，在于邻里。」朋母年老，〔不〕能察意。新妇闻客此言，面目变青变黄：「如客此语，道有他情，即欲结意，返失其里（理）。遣妾看客，失母贤子。姑从今已后亦夫（失）妇，妇亦失姑。遂下金穖（机），谢其王事，千秋〔万岁〕，不当复织。井水淇淇（湛湛），何时取汝？釜□（灶）□□（尪尪），何时吹汝？床廗闺房，何时卧汝？庭前荡荡，何时扫汝？园菜青青，何时拾汝？」出入悲啼，邻里酸楚。」□（低）头却行，泪下如雨。上堂拜客，使者扶誉（轝）。贞夫上车，疾如风雨。朋母于后，呼天唤地，〔号咷〕大哭，邻里惊聚。贞夫曰：「呼天何益，唤地何免，驷马一去，何〔得〕归返。」  

梁伯迅速，日日渐远。初至宋国，九千余里，光照宫中。宋王怪之，即召群臣，并及太史。开书问卜，怪其所以。博士答曰：「今日甲子，明日乙丑，诸臣聚集，王得好妇。」言语未讫，贞夫即至，面如凝脂，腰如束素，有好文理。宫人美女，无有及似。宋王见之，甚大欢□（喜）。三日三夜，乐不可尽。即拜贞夫，以为皇后。前后事（侍）从，入其宫里。贞夫入宫，燋□（憔悴）不乐，病卧不起。宋王曰：「卿是庶人之妻，今为一国之母。有何不乐！衣即绫罗，食即咨口。黄门侍郎，恒在左右。有何不乐，亦不欢□（喜）？」贞夫答曰：「辞家别亲，出事韩朋，生死有处，贵贱有殊。芦苇有地，荆棘有□（藂），豺□（狼）有伴，雉兔有双。鱼鳖有水，不乐高堂。燕雀群飞，不乐凤凰。妾〔是〕庶人之妻，不乐宋王之妇。」〔夫人愁忧不乐，王曰：「〔夫〕人愁思，谁能谏〔之〕？」梁伯对曰：「臣能谏之。朋年三十未满，二十有余，姿容窈窕，黑发素，齿如珂佩，耳如悬珠。是以念之，情意不乐。唯须疾害朋身，以为囚徒。」宋王遂取其言，即打韩朋双板齿〔落〕。并着故破之衣裳，使筑清陵之台。贞夫闻之，痛切忏（肝）肠，情中烦惌（怨），无时不思。贞夫谘宋王〔曰〕：「既筑清陵〔之〕台讫，乞愿蹔往〔观〕看。」宋王许之。〔乃〕赐八轮之车，爪骝之马，前后侍从，三千余人，往到台下。乃见韩朋，剉草饲马，见妾〔羞〕耻，把草遮面。贞夫见之，泪下如雨。贞夫曰：「宋王有衣，妾亦不着；王若有食，妾亦不尝。妾念思君，如渴思浆。见君苦痛，割妾心肠。形容燋□（憔悴），决报宋王，何以羞耻，〔取草遮面〕，避妾隐藏。」韩朋答曰：「南山有树，名曰荆蕀（棘），一技（枝）两刑（茎），叶小心平。形容燋□（憔悴），无有心情。盖闻东流之水，西海之鱼，去贱就贵，于意如何，」贞夫闻语，低头却行，泪下如雨。即裂裙前三寸之帛，卓齿取血，且作私书，系箭〔头〕上，射与韩朋。朋得此书，便即自死。宋王闻之，心中惊愕，即问诸臣：「若为自死？为人所煞？」梁伯对曰：「韩朋死时，〔无〕有伤损之处。唯有三寸素书，〔系〕在朋头下。」宋王即〔取〕读之。贞〔夫〕书曰：「天雨霖〔霖〕，鱼游池中，大鼓无声，小鼓无音。」宋王曰：「谁能辨之？」梁伯对曰：「臣能辨之。天雨霖霖是其泪，鱼游池中是其意，大鼓无声是其气，小鼓无音是其思。天下是其言，其义大矣哉！」贞夫曰：「韩朋已死，何更再言。唯愿大王有恩，以礼葬之，可不得利后〔人〕。」宋王即遣人城东，辁（□）百丈之旷（圹），三公葬之礼也。贞夫乞往观看，不敢久停。宋王许之。令乘素车，前后事（侍）从，三千余人，往到墓所。贞夫下车，绕墓三匝，嗥啼悲哭，声入云中，〔临旷〕（圹）唤君，君亦不闻。回头辞百官：「天能报〔此〕恩。盖闻一马不被二安（鞍），一女不事二夫。」言语未讫，遂即至室，苦酒□（侵）衣，遂□（脆）如（葱），左揽右揽，随手而无。百官忙怕，皆悉搥胸。即遣使者，〔走〕报宋王。  

王闻此语，甚大嗔怒，床头取剑，煞臣四五。飞轮来走，百官集聚。天下大雨，水流旷（圹）中，难可得取。梁伯谏王曰：「只有万死，无有一生。」宋王即遣〔人〕□之。不见贞夫，唯得两石，一青一白。宋王睹之，青石埋（□）〔于〕道东，白石埋（□）于道西。道东生于桂树，道西生于梧桐。枝枝相当，叶叶相笼，根下相连，下有流泉，绝道不通。宋王出游见之，〔问曰：「此是何树？」梁伯对曰：「此是韩朋之树。」「谁能解之？」梁伯对曰：「臣能解之。枝枝相当是其意，叶叶相笼是其思，根下相连是其气，下有流泉是其泪。」宋王即遣〔人〕诛伐之。三日三夜，血流汪汪。二札落水，变成双鸳鸯，举翅高飞，还我本乡。唯有一毛〔羽〕，甚好端正。宋王得之，〔遂〕即磨拂其身，〔大好光彩，唯有项上未好，即将磨拂项上，其头即落。〔生〕夺庶人之妻，枉杀贤良。未至三年，宋国灭亡。梁伯父子，配在边疆。行善获福，行恶得殃。  

韩朋赋一卷。  

癸巳年三月八日张□道书了。〕  

### 三、秋胡变文  

（前缺）三公何处来？……方员足。黄金何处无？我见在朝宰贵，皆从懃学□□□□□□□。远学三二年间，若不乘轩佩即（印），誓亦不还故乡。不依此□□□□□作粪土。」是言已讫，整顿容仪，行至堂前，叉手启娘曰：「儿闻古者有司马相如，未学于梓□山封达名而显；苏秦不学于鬼谷，六国之印不带不□。儿闻：学如牛〔毛〕，成如驎（麟）角，陈之典告（诰），不可一读即成；□□见家，不可一步而至。儿今辞娘，远学三年间，愿娘赐许！」其母闻儿此语，不觉眼中流泪，唤言秋胡：「汝且近前，听娘□之语：外书云，父母在堂，子不得远游，游必有方。况汝少小失阿耶，孤单养汝，成立汝身。今舍吾求学，更须审思。念汝在外摽（飘）零，子乃悔将何及。」秋胡重启阿娘曰：「儿闻曾参至孝，离背父母侍仲尼，□□懈惓，终日披寻三史，洞达九经，以显先宗，留名万代。又闻太公□贫好学，卒乃得值文王，后得位至三公，前妻悔将何及。今将身求学，懃心皆于故（古）人，三二年间，定当归舍！」其母闻儿此语，泣泪重报儿曰：「吾与汝母子，恩□义重，吾不辞放汝游学。今在家习学，何愁伎艺不成！纵放汝寻师□，起即立成官宦，汝不如忍意在家，深耕浅种，广作□功，三余读书，岂不得达！好与娘团圆，又与汝少年新妇常相见，好即共有，恶即自知，语笑同欢，情羞作用，阻隔娘娘，孤惸寂寂，徒步含啼。纵汝在外得达，回月□岂得与吾相见？汝今再三，弃吾游学，努力懃心，早须归舍，莫遣吾忧。」  

秋胡辞母了手，行至妻房中，愁眉不画，顿改容仪，蓬须长垂，眼中泣泪。秋胡启娘子曰：「夫妻至重，礼合乾坤，上接金兰，下同棺椁。二形合一，赤体相和，附骨埋牙，共娘子俱为灰土。今蒙娘教，听从游学，未季（委）娘子赐许已不？」其妻闻夫此语，心中凄怆，语里含悲，启言道：「郎君！儿生非是家人，死非家鬼，虽门望之主，不是耶娘检校之人。寄养十五（之）年，终有离心之意。女生外向，千里随夫，今日属配郎君，好恶听从处分。郎君将身求学，此□（惬）儿本情。学问得达一朝，千万早须归舍！」辞妻了道，服得十袟文书，并是孝经论语尚书左传公羊谷梁毛诗礼记庄子文选，便即登逞（程）。  

不径（经）旬月，行至胜山，将身即入。此山与诸山亦不同：领（岭）峻侵霜，傍游日月，崖悬万剑（仞），藤挂千寻，涧谷污会（  

纡回），深磎□（交）结，鸟道不道（通），人纵（踪）寂绝。秋胡行至此山，遂登磎入谷，遶涧巡林，道路崎岖，泉原滴浍。行至深领（岭），地居形势，山岫高明，林木万根，花药茂树，并是白檀乌杨，归樟苏方，梓檀腾女，损风香气，桃李橄子，含美相思，气非益智槟榔。秋胡行至林下，见一石堂讫，由羞一寻，仕〔是〕数千年老仙，洞达九经，明解七略，秋胡即谢，便乃祇承三年，得九经通达。  

学问晚（完）了，辞先生出山，便即不归，却头（投）魏国，意欲觅官。披发倡伴（狂），佯痴放騃，上表奏进陈王，誓不见仕，达知臣患（忠）。列表文曰：「臣闻虎毛未霸，食床之气以存；鸣鹄一舒，起在排云之力。度周游鲁，鲁侯召而悊之。太公八十钓鱼，文王封为□（丞）相。臣即生鲁邑，长在魏川，未习巢父之功，祖（粗）和许田（由）之意。臣今离乡别国，来事大王龙庭，陛下慈润于朝庭，一片（席）地将何惜！顿首死罪。」陈（魏）王得表，□悦非常。朕闻有天地已（以）来，合得群臣助□。朕为元首，臣作股□（肱）；见鲁国贤臣，今来助国，即拜便（便拜）为左相，赐户三千，锦绮绫罗，更□十万，歌谭（弹）美女，随意□（简）将，细壮奴婢，任情多少。秋胡自到魏国，经历数年，煞或（馘）边戎，摧凶定寇，无怨不休，无伎（使）不朝，行路讴歌，咸称帝感。  

其秋胡妻，自从夫游学已后，经历六年，书信不通，阴（音）苻隔绝。其妻不知夫在已不？来孝养勤心，出亦当奴，入亦当婢，冬中忍寒，忧（夏）中忍热，桑蚕织络，以事阿婆，昼夜懃心，无时蹔舍。其秋胡母，愧见新妇独守空房，心无异想，遂唤新妇曰：「我儿当去，元期三年，何因六载不皈？不知命化零洛（落）？仰愧新妇无夫，共贫寒阿婆，不胜珍重！不可交新妇孤眠独宿。不可长守空房，任从改嫁他人。阿婆终不敢留住，未审新妇意内如何？」其新妇闻婆此语，不觉痛切于心，便即泣泪，向前启言阿婆：「新妇父母疋配，本拟恭懃阿婆；婆儿游学不来，新妇只合尽形供养，何为重嫁之事，令新妇□割于心！婆教新妇，不敢违言；于后忽尔儿来，遣妾将何申吐？」婆忽闻此语，不觉放声大哭，泣泪成行，彼此收心。  

又经二（三）载，通前六秋，忽成九载，秋胡至第九载三月三日早朝，忆母泣泪含悲，叉手殿前，跪王四拜，口奏一言：「臣启陛下：臣闻昊天之重，七日绝浆；网（罔）极之劳，三年泣血。董永卖身葬父母，天女以之酬恩，郭巨埋子赐金，黄（皇）天照察。赏衣之子，不怨霜寒；巢父之男，宁辞守□而死。臣为慈父早亡，惟母独居，乳哺养臣，今得成立。臣又闻：慈乌有返哺之报恩，羊羔有跪母酬谢，牛怀舐犊之情，母子宁不眷恋！臣别家乡，以（已）经九载，慈母死活不知。臣今忠列（烈）事王，家内无由知委。大王慈云，广布甘露，但养万人，梨（黎）元尽皆无怨。臣得重赏，由如衣锦夜行；特望天恩，放臣□国，还于故里，岂不是大王慈恩！臣得见慈母酬恩，方乃知臣是子。伏听敕旨，死罪如何！」陈（魏）王闻得此言，泣泪集会群臣，以表其臣：「朕闻有天有地，方□（万物）生焉。置六于君臣助借。朕为元首，作朕股□（肱）。朕此国中，秋胡扬名才而助国，自从封为宰想（相），有孝有忠，李金石，威名播起于万里，其颜独秀，才德居标。臣忆念慈母，今欲放还，朕有恋情，宜赐黄金百挺，乱采（彩）千段，蹔放归，奉谢尊堂。如乡（卿）事达，见母早来。」秋胡既奉王教，一□一悲，悲乃违背王庭，□乃得见慈母。  

拜王了手，便即登呈（程）。至采桑之时，行至本国。乘车即身着紫袍金带，随身并将从骑桑中而过，变服前行。其树赴（拂）地婆娑，伏乃枝条掩映。欲觅于人，借问家内消息如何。举头忽见贞妻，独在桑间采叶，形容变段（改），面不曾妆，蓬须长垂，忧心采桑。秋胡忽见贞妻，良久占（瞻）相，容仪婉美，面如白玉，颊带红莲，腰若柳条，细眉段绝。停蹔（蹔停）住马，向前上熟看之，只为不识其妻，古（故）赠诗一首：  

玉面映红妆，金钩弊采桑。眉黛条间发，罗襦叶里藏。颊夺春桃李，身如白雪霜。  

秋胡唤言道：「娘子！不闻道：采桑不如见少年，力田不如丰年！仰赐黄金二两，乱采（彩）一束，蹔请娘子片时在于怀抱，未委娘子赐许以不？」其妇下树，敛容仪，不识其夫，唤言郎君：「新妇夫□（婿）游学，经今九载，消息不通，阴（音）信隔绝。阿婆年老，独坐堂中，新妇宁可冬中忍寒，下（夏）中忍热，桑□织络，以事阿婆。一马不被两鞍，单牛岂有双车并驾！家中贫薄，宁可守饿而死，岂乐黄金为重！忽而一朝夫至，遣妾将何申吐！纵使黄金积到天半，乱采（彩）堕（垛）似丘山，新妇宁有恋心，可以守贫取死。」其秋胡闻说此语，面带羞容，乘车便过。行至数步，心衷叹言：「我闻贞夫烈妇，自古至今耳闻，今时目前交见。谁家妇堪上史记，万代传名。」说言未讫，行至家中。  

正见慈母独坐空堂，不知儿来，遂叹言曰：「秋胡汝当游学，元期三周，可（何）为去今九载？为当命化零落？为当身化黄泉？命从风化，为当逐乐不归？」语未到头，遂见其子，身着紫袍，在娘前立。恐娘不识，走入堂中，跪拜阿娘：「识儿以不？儿是秋胡。今得事达，报娘汝（乳）哺之恩。」其母闻儿此语，唤言秋胡：「我念子不以为言，言作隔生，何其面叙。娘乐子黄金缯彩，不是恋汝官荣，愄（愧）汝新妇，九年孤眠独宿。汝今得贵，不是汝学问懃劳，是我孝顺新妇功课。」使人往诣桑林中，唤其新妇。未及行至路傍，正见采桑而回，村人报曰：「夫□（婿）见至，奉婆处分，令遣唤来。」含笑即归，向家与夫相见。  

忽闻夫至，喜不自胜，喜在心中，面含笑色。行至家，向北堂觅见其夫，得见慈母。新妇欲拜谢阿婆，便乃入房中，取镜台妆束容仪，与夫相见。乃画翠眉，便拂芙容，身着嫁时衣裳，罗扇遮面，欲似初嫁之时。行至堂前设礼，助婆欢□。见新妇来至，愧谢九年孝养功劳，便下堂阶，哭泣唤言：「新妇！我儿来至，游学必（毕）功，轩即（印）随身，身为国相，黄金缯彩，愧谢孝恩，愿新妇领受。」得婆语回面拜夫，熟向看之，乃是桑间缯（赠）金宰贵。情中不喜，面变泪下交流，结气不语。阿婆甚怪，重问新妇：「我儿九年不在，新妇今得孝名，何谓（为）今见儿来，忽□今朝不□。新妇必有私〔情〕，在于邻里，何不早吐实情，若无他心，不合如此！」新妇闻婆此语，泣泪交流，复愿阿婆听说，不喜由绪。「新妇实无私情，只恨婆儿二种事不安：一即于家不孝，二乃于国不忠。」阿婆唤言新妇：「  

我儿于国不忠，岂得官荣归舍！若于家不孝，金彩亦不合见吾。若无他心，何故漫生言语？」新妇启言阿婆：「儿若于慈孝，天恩赐金，交将归舍，报娘乳哺之恩。今即来及见母，桑间已缯（赠）于人，所以于国不忠，于家不孝。新妇父母疋配本身，承事九年，供养多门，宣少之仪，阿婆愿希慈新妇。（下缺）  

### 四、捉季布传文一卷  

大汉三年楚将季布骂阵汉王羞耻群臣拔马收军词文：  

昔时楚汉定西秦，未辨龙蛇立二君。  

连年战败江河沸，累岁相持日月昏。  

汉下谋臣真似雨，楚家猛将恰如云，  

各佐本王争社稷，数载交锋未立尊。  

后至三年冬十月，沮水河边再举军，  

楚汉两家排阵讫，观风占气势相吞。  

马勒銮珂人系甲，各忧胜败在逡巡。  

楚家季布能词说，官为御史大夫身，  

写奏霸王夸辩捷，称「有良谋应吉辰。  

臣见两家排阵讫，虎斗龙争必损人。  

臣骂汉王三五口，不施弓弩遣抽军。」  

霸王闻奏如斯语：「据卿所奏大忠臣！  

戈戟相冲犹不退，如何闻骂肯抽军？  

卿既舌端怀辩捷，不得妖言误寡人！」  

季布既蒙王许骂，意似狞龙拟吐云。  

遂唤上将锺离末，各将轻骑后随身。  

出阵抛旗强百步，驻马攒蹄不动尘。  

腰下狼牙椗四羽，臂上乌号挂六钧，  

顺风高绰低牟炽（帜），□箭长垂锁甲裙。  

遥望汉王招手骂，发言可以动乾坤。  

高声直噉呼「刘季，公是徐州丰县人。  

母解绢（缉）麻居村墅，父能牧放住乡村。  

公曾泗水为亭长，久于阛阓受饥贫。  

因接秦家离乱后，自号为王假乱真。  

□鸟如何披凤翼，鼋龟争敢挂龙鳞！  

百战百输天不佑，士率三分折二分。  

何不草绳而自缚，归降我王乞宽恩。  

更若执迷夸斗敌，活捉生擒放没因。」  

鼙鼓未施旗未播，语大言高一一闻。  

汉王被骂牵宗祖，羞看左右耻君臣。  

凤怯寒鸦嫌树闹，龙怕凡鱼避水昏。  

拔马挥鞭而便走，阵似山崩遍野尘。  

走到下坡而憩歇，重整戈牟问大臣：  

「昨日两军排阵战，忽闻二将语纷纭，  

阵前立马摇鞭者，骂詈高声是甚人？」  

问讫萧何而奏曰：昨朝二将骋顽嚚，  

凌毁大王臣等辱，骂髑（触）龙颜天地嗔。  

骏马雕鞍穿锁甲，旗下依依认得真，  

只是季布锺离末，终之更不是余人。」  

汉王闻语深怀怒，拍按频眉叵耐嗔。  

「不能助汉余狂寇，假政□邦毁寡人。  

寡人若也无天分，公然万事不言论；  

若得片云遮顶上，楚将投来总安存，  

唯有季布锺离末，火炙油煎未是迍。  

卿与寡人同记着，抄名录姓莫因循。  

忽期南门称尊日，活捉粉骨细扬尘。」  

后至五年冬十月，会垓灭楚净烟尘。  

项羽乌江而自刎，当时四塞绝芬芸。  

楚家败将来投汉，汉王与赏尽垂恩：  

唯有季布锺离末，始知口是祸之门。  

不敢显名于圣代；分头逃难自藏身。  

是时汉帝兴皇业，洛阳（长安）登极独称尊。  

四人乐业三边静，八表来苏万姓忻。  

圣德巍巍而偃武，皇恩荡荡尽修文。  

心念未能诛季布，常是龙颜眉不分，  

遂令出敕于天下，遣捉艰凶搜逆臣。  

捉得赏金官万户，藏隐封刀斩一门。  

旬日敕文天下遍，不论州县配乡村。  

季布得知皇帝恨，惊狂莫不丧神魂。  

唯嗟世上无藏处，天宽地窄大愁人，  

遂入历山磎谷内，偷生避死隐藏身。  

夜则村墅偷□馔，晓入山林伴兽群。  

嫌日月，爱星辰，昼潜暮出怕逢人。  

大丈夫儿遭此难，都缘不识圣明君。  

如斯旦夕愁危难，时时自叹气如云。  

一自汉王登九五，黎庶昭苏万姓忻；  

唯我罪浓忧性命，究竟如何问此身。  

自刎他诛应有日，冲天入地若（苦）无因。  

忍饥受渴终难过，须投分义旧情亲。  

初更乍黑人行少，越墙直入马坊门，  

更深潜至堂阶下，花药园中影树身。  

周氏夫妻餐馔次，须臾敢得动精神；  

罢饭停餐惊耳热，捻箸横匙怪眼□。  

忽然起立望门问：「阶下干当是鬼神？  

若是生人须早语，忽然是鬼奔丘坟；  

问看不言惊动仆，利剑钢刀必损君！」  

季布暗中轻报曰：「可相（想）阶下无鬼神！  

只是旧时亲分义，夜送千金来与君。」  

周谥按声而问曰：「凡是千金须有恩，  

记道远来酬分义，此语应虚莫再论。」  

更深越墙来入宅，夜静无人但说真。  

季布低声而对曰：「切莫语高动四邻。  

不问未能谘说得，既蒙垂问即申陈。  

深夜不必盘名姓，仆是去年骂阵人！」  

周氏便知是季布，下阶迎接叙寒温。  

乃问：「大夫自隔阔，寒暑频移度数春，  

自从有敕交寻捉，何处藏身更不闻。」  

季布闻言而渧泣：「自往艰危切莫论。  

一从骂破高皇阵，潜山伏草受艰辛。  

似鸟在罗忧翅羽，如鱼向鼎惜歧鳞。  

特将残命投仁弟，如何垂分乞安存。」  

周氏见其言恳切：「大夫请不下心神。  

一自相交如管鲍，宿素情深旧拔尘，  

今受困厄天地窄，更向何边投莽人？  

九族潘遭违敕罪，死生相为莫忧身。」  

执手上堂相对坐，索□同餐酒数巡。  

周氏向妻申子细，还道：「情浓旧故人。  

今遭国难来投仆，辄莫谈扬闻四邻。」  

季布遂藏覆壁内，鬼神难知人不闻。  

周氏身名缘在县，每朝巾帻入公门。  

处分交妻盘送□，礼同翁伯好供懃。  

争那高皇酬恨切，扇开帘卷问大臣：  

朕遣诸州寻季布，如何累月音不闻？  

应是官寮心怠慢，至今逆贼未藏身。」  

遂遣使司重出敕，改条换格转精懃。  

白土拂墙交画影，丹青画影更邈真；  

所在两家圃（团）一保，察有知无具状申。  

先拆重棚除覆壁，后交播土更扬尘；  

寻山逐水熏岩穴，踏草搜林塞墓门。  

察貌勘名擒捉得，赏金赐玉拜官新；  

藏隐一餐停一宿，灭族诛家斩六亲。  

仍差朱解为齐使，面别天阶出国门。  

骤马摇鞭旬日到，望捉奸凶贵子孙。  

来到濮阳公馆下，且述天心宣敕文。  

州官县宰皆忧惧，捕捉惟愁失帝恩。  

其时周氏闻宣敕，由如大石陌心。  

自隐时多藏在宅，骨寒毛竖失精神。  

归到壁前看季布，面如土色结眉频，  

良久沈吟无别语，唯言祸难在逡巡。  

季布不知新使至，却着言词怪主人。  

「院长不须相恐吓，仆且常闻俗喭云，  

古来久住令人贱，从前又说水烦昏。  

君嫌叨黩相轻弃，别处难安负罪身，  

结交义断人情薄，仆应自煞在今晨。」  

周氏低声而对曰：「兄且听言不用嗔。  

皇帝恨兄心紧切，专使新来宣敕文。  

黄牒分明椗在市，垂赏搥金条格新。  

先拆重棚除覆壁，后教播土更扬尘。  

如斯严迅交寻捉，兄身弟命大难存。  

兄且况曾为御史，德重官高艺绝伦；  

氏且一家甘鼎镬，可惜兄身变微尘。」  

季布惊忧而问曰：「只今天使是谁人？」  

周氏报言「官御史，名姓朱解受皇恩。」  

其时季布闻朱解，点头微□两眉分。  

「若是别人忧性命，朱解之徒何是伦。  

见论无能虚受福，心麤阙武又亏文。  

直饶堕却千金赏，遮莫高搥万挺银。  

皇威敕□虽严讯，播尘扬土也无因。  

既交朱解来寻捉，有计隈衣出得身。」  

周氏闻言心大怪，出语如风弄国君。  

「本来发使交寻捉，兄且如何出得身？」  

季布乃言「今有计，弟但看仆出这身。  

兀（髡）发剪头披短褐，假作家生一贱人。  

但道兖州庄上客，随君出入往来频。  

侍伊朱解回归日，扣马行头卖仆身。  

朱解忽然来买口，商量莫共苦争论；  

忽然买仆身将去，擎鞭执帽不辞辛。  

天饶得见高皇面，由如病鹤再凌云。」  

便索剪刀临欲剪，改刑（形）移貌痛伤神，  

□发捻刀临拟剪，气填凶（胸）臆泪芬芬（纷纷）。  

自嗟告其周院长：「仆恨从前心眼昏，  

枉读诗书虚学剑，徒知气候别风云。  

辅佐江东无道主，毁骂咸阳有道君，  

致使发肤惜不得，羞看日月耻星辰。  

本来事主夸忠赤，变为不孝辱家门。」  

言讫捻刀和泪剪，占顶遮眉长短匀，  

炭染为疮烟肉色，吞炭移音语不真。  

出门入户随周氏，邻家信道典仓身。  

朱解东齐为御史，歇息因行入市门。  

见一贱人长六尺，遍身肉色似烟勋。  

神迷鬼惑生心买，待将逞似洛阳人。  

问「此贱人谁是主？仆拟商量几贯文。」  

周氏马前来唱喏，一依前计具咨闻：  

「氏买典仓缘欠阙，百金即卖救家贫。  

大夫若要商量取，一依处分不诤论。」  

朱解问其周氏曰：「有何能德直千金？」  

周氏便夸身上艺：「虽为下贱且超群。  

小来父母心怜惜，缘是家生抚育恩。  

偏切按磨能柔软，好衣□着春勋，  

送语传言兼识字，会交伴恋入庠门。  

若说乘骑能结绾，曾向庄头牧马群。  

莫惜百金但买取，酌量驱使不顽嚚。」  

朱解见夸如此艺，遂交书契验虚真。  

典仓牒□而吮笔，便呈字势似崩云。  

题姓署名似凤舞，画年着月象焉存。  

上下撒花波对当，行间铺锦草和真。  

朱解低头亲看札，口呿目瞪忘收唇。  

良久摇鞭相叹羡，看他书札署功勋。  

非但百金为上价，千金于口合校分。  

遂给价钱而买得，当时便遣涉风尘。  

季布得他相接引，擎鞭执帽不辞辛。  

朱解押良何所似，由如烟影岭头云。  

不经旬日归朝阙，具奏东齐无此人。  

皇帝既闻无季布，劳卿虚去涉风尘。  

放卿歇息归私第，是朕宽肠未合分。  

朱解殿前闻帝语，怀忧拜舞出金门。  

归宅亲故来软脚，闻筵列馔广铺陈。  

买得典仓缘利智，厅堂夸向往来宾。  

闲来每共论今古，闷即堂前话典坟。  

从兹朱解心怜惜，时时夸说向夫人：  

「虽然买得愚庸使，实是多知而广闻。  

天罚带钳披短褐，似山藏玉蛤含珍，  

是意存心解相向，仆应抬举别安存。」  

商量乞与朱家姓，脱钳除褐换衣新。  

今既收他为骨肉，令交内外报诸亲。  

莫唤典仓称下贱，总交唤作大郎君。  

试交骑马捻球杖，忽然击拂便过人，  

马上盘枪兼弄剑，弯弓倍射胜陵君。  

勒辔邀鞍双走马，跷身独立似生神。  

挥鞭再骋堂堂貌，敲镫重夸檀檀身。  

南北盘旋如掣电，东西怀协似风云。  

朱解当时心大怪，愕然直得失精神。  

心麤买得庸愚使，看他意气胜将军。  

名曰典仓应是假，终知必是楚家臣。  

唤向厅前而问曰：「濮阳之日为因循，  

用却百金忙买得，不曾子细问根由。  

看君去就非庸贱，何姓何名甚处人？。  

季布既蒙子细问，心口思惟要说真。  

击分声凄而对曰：「说着来由愁煞人！  

不问且言为贱士，既问须知非下人。  

楚王辩士英雄将，汉帝怨家季布身。」  

朱解忽闻称季布，战灼唯忧祸入门。  

「昨见司天占奏状，三台八坐甚纷芸。  

又奏逆臣星昼现，早疑恐在百寮门。  

不期自己遭狼狈，将此情由何处申！  

诛斩解身甘受死，一门骨肉尽遭迍。」  

季布得知心里怕，甜言美语却安存：  

「不用惊狂心草草，大夫定意但安身。  

见今天下搜寻仆，捉得封官金百斤。  

君但送仆朝门下，必得加官品位新。」  

朱解心麤无远见，拟呼左右送他身。  

季布出言而便吓：「大夫大似醉昏昏！  

顺命受恩无酌度，合见高皇严敕文。  

捉仆之人官万户，藏仆之家斩六亲。  

况在君家藏一月，送仆先忧自灭门！」  

朱解被其如此说，惊狂转转丧神魂。  

「藏着君来忧性命，送君又道灭一门；  

世路尽言君足计，今且如何免祸迍？」  

季布乃言「今有计，必应我在君亦存！  

明日厅堂排酒馔，朝下总呼诸大臣。  

座中但说东齐事，道仆愆尤罪过频；  

仆即出头亲乞命，脱祸除殃必有门。」  

屈得夏侯萧相至，登筵赴会让卑尊。  

朱解自缘心里怯，东齐季布便言论。  

侯婴当得心惊怪，遂与萧何相顾频。  

二臣坐上而言说，「深劳破费味如珍！  

皇帝交君捉季布，公然藏在宅中存；  

谩排酒馔应难吃，久坐时多恐损人。」  

二臣拂手抬身起，朱解愁怕转芬芸。  

二相宅门纔上马，朱解亲来邀屈频。  

「解且宅中无季布，且愿从容酒壹巡！」  

侯婴既说无季布，察色听声验取真，  

离鞍下马重登会，既无季布却排论，  

是时酒至萧何手，动乐唯闻歌曲新。  

季布幕中而走出，起居再拜叙寒温。  

上厅抱膝而呼足，唵土叉灰乞命频。  

「布曾骂阵轻高祖，含对三光自杀身。  

藏隐至今延草命，恨悔空留血泪痕；  

担愆负罪来祗侯，死生今望相公恩。」  

二相坐前相□见：「惭愧英雄楚下臣。  

忆昔挥鞭骂阵日，低牟锁甲气如云。  

奈何今日遭摧伏，貌改身移作贱人，  

争那高皇酬恨切，仆且如何救得君？」  

季布鞠躬而启曰：「相公试与奏明君！  

但道曾过朱解宅，闻说东齐户口贫，  

州官县宰皆忧惧，良田胜土并荒螓（榛）。  

为立千金搜季布，家家图赏罢耕耘。  

陛下舍愆休倍足，免其金玉感黎民。  

此言奏彻高皇耳，必得诸州收敕文。」  

侯璎萧何深蒙计，「据君良计大尖新。  

要其舍罪收皇敕，半由天子半由臣。  

今日与君应面奏，后世徒知人为人。」  

萧何便嘱侯婴奏，面对天阶见至尊。  

具奏「东齐人失业，望金徒费（图赏）罢耕耘。  

陛下舍愆休寻捉，免其金玉感黎民。」  

皇帝既闻人失业，失声忆得尚书云：  

「民唯邦本倾慈惠，本固宁在养人恩。  

朕闻旧酬（雠）荒国土，荏苒交他四海贫。  

依卿所奏休寻捉，解冤释结罢言论！」  

侯璎拜舞辞金殿，来看季布助欢忻。  

「皇帝舍愆收敕了，君作无忧散惮身！」  

季布闻言心更大，「仆恨多时受苦辛。  

虽然奏彻休寻捉，且应潜伏守灰尘；  

若非有敕千金诏，乍可遭诛徒现身。  

侯璎闻语怀嗔怒，「争肯将金诏逆臣！」  

季布鞠躬重启曰：「再奏应开尧舜恩。  

但言季布心顽梗，不惭圣德背皇恩。  

自知罪浓忧鼎镬，怕投戎狄越江津。  

结集狂兵侵汉土，边方未免动烟尘，  

一似再生东项羽，二忧重起定西秦。  

陛下千金诏召取，必能匡佐作忠臣。」  

侯璎闻说如斯语，据君可以拨星辰。  

仆便为君重奏去，将表呈时潘帝嗔。  

乞待早朝而入内，具表前言奏帝闻：  

「昨奉圣慈舍季布，国泰人安喜气新。  

臣忧季布多顽逆，不渐圣泽皆（背）皇恩。  

陛下登朝休寻捉，怕投戎狄越江津。  

结集狂兵侵汉土，边方未免动灰尘，  

一似再生东项羽，二忧重起定西秦。  

臣闻季布能多计，巧会机谋善用军，  

摧锋状似霜凋叶，破阵由如风卷云。  

但立千金招（诏）召取，必有忠贞报国恩。」  

皇帝闻言情大悦，「劳卿忠谏奏来频！  

朕缘争位遭伤中，变体油疮是箭痕。  

梦见楚家犹战酌（灼），况忧季布动乾坤。  

依卿所秦千金召，山河为誓典功勋。」  

季布既蒙赏排召，顿改愁肠修表文。  

表曰：「臣作天尤合粉身！  

臣住东齐多朴真。生居陋巷长蓬门。  

不知陛下怀龙分，辅佐江东狼虎君。  

狂谋骂阵牵宗祖，自致前熬鼎镬迍。  

陛下登朝宽圣代，大开舜日布尧云。  

罪臣不煞将金诏，感恩激切卒难申。  

乞臣残命归农业，生死荣华九族忻。」  

当时随来于朝阙，所司引对入金门。  

皇帝卷帘看季布，思量骂阵忽然嗔  

遂令武士齐擒捉，与朕煎熬不用存。  

临至捉到萧墙外，季布高声殿上闻：  

「圣明天子堪匡佐，谩语君王何是论！  

分明出敕千金诏，赚到朝门却杀臣，  

臣罪受诛虽本分，陛下争堪后世闻！」  

皇帝登时闻此语，回嗔作喜却交存。  

「怜卿计策多谋略，旧恶些些总莫论，  

赐卿锦帛并珍玉，兼拜齐州为太守，  

放卿衣锦归乡井，光荣禄重贵宗卿。」  

季布得官而谢敕，拜舞天阶喜气新。  

密报先从朱解得，明明答谢濮阳恩。  

敲镫讴歌归本去，摇鞭喜得脱风尘。  

若论骂阵身登贵，万古千秋祗一人。  

具说汉书修制了，莫道词人唱不真。  

大汉三年季布骂阵词文一卷  

### 五、季布诗咏  

汉高皇帝诏得韩信于彭城，垓下作一阵，楚灭汉兴。张良见韩信煞人交（较）多。张良奏曰：「臣且唱楚歌，散却楚军。」歌曰：  

张良奉命入中营，处分儿郎速蹔听，  

今夜拣人三五百，解踏楚歌总须呈。  

张良说计甚希有，其夜围得楚家营，  

恰至三更调练熟，四畔齐唱楚歌声。  

词曰：  

今年萧率度濠梁，玉霜芬芳满涧霜；  

丈夫既得高官职，如何忘却阿耶娘。  

人总俱从父母生，生子还从父母养，  

三年不食胸前乳，六尺之躯何处长！  

养儿只合知家计，四时八节供□□，  

□□由来总不供，抛却耶娘虚度世。  

耽人负战已数年，百战百伤命转然，  

梦时有时枪下卧，觉来原在鼙鼓边，  

千万之卒何处彻，〔雁足之书早脱回。  

战马有时恒被着，一弓无夜不张弦〕。  

急携（兮）急携（兮）摧人老，速携（兮）速携（兮）催人早。  

开山磻□路行难，那个是我家乡道。  

楚卒闻言双泪垂，器械枪旗总抛却，  

三三五五总波涛（逃），各自思归营幕内。  

恰至三更半，楚王然始觉。  

攒星拔剑出营来，早见五星竞交错。  

切藉精神大丈夫，奈何今日天边输。  

五六年〔来〕征战苦，彭城垓下会一输。  

失时不利〔天丧余〕，天丧奈何，  

既有拔山举顶羽，此时不忘（亡）若何为！  

千金不传老头春，醉卧阶前忘却贫，  

世上若也无此物，三分愁煞二分人。  

季布一卷  

天福四年……四日记  

### 六、前汉刘家太子传  

昔前汉欲末之时，汉帝忽遇患疾，颇有不安，似当不免。乃遗嘱其太子〔曰〕：「汝缘年少，或若治国不得，有人夺其社稷者，汝但避投南阳郡，彼先有受恩之人，必合救汝。」其时遂有汉帝丈人王□（莽），在于宫中，见其孙年少，遂设计谋，拟夺帝业。忽遇汉帝崩后，于内宫不放言语漏泄；遂于街衢教示童儿作童谣。歌曰：「王莽捉天下，竹节生铜马。」遂便不放外人知闻，便称帝位。  

其太子逃逝，投于南阳郡。至于城北十里已来，不知投取之地，遂于磻陀石上而坐。至夜，郡中唯有一人，名曰张老，先多受汉帝恩德。其张老有一子，夜作瑞梦，见城北十里磻陀石下，有一童子，颜容端正，诸相具足，忽然惊觉，遍体汗流。至于明旦，具以梦状告白其父。父曰：「刘家太子，逃逝多时，不知所在。汝乃莫令人知，往彼看探。」其子于父言教，至于彼处磻陀石上，有一太子，端严而坐。遂便问曰：「君子是何处人？姓名是甚？在此而坐？」太子答曰：「ㄙ乙本无父母，亦无宗枝，旦（但）缘家贫，游行莨（浪）荡！」其人遂引往诣家中，引至入门，其父遥见，便识太子。走至下阶，即便拜舞。问其事〔理〕已了，却便充为养男，不放人知。一同亲子，便往学问。  

纔经一月，诸州颁下，汉帝有敕晓示，告言道：「刘家太子逃逝他州，谁人捉得，封邑万户。」其时南阳郡太守，诸坊曲出牓晓示；并及诸坊，各悬布鼓，击之音响，以辩凡圣。诸坊各有监官，每有人来，胥遣打布鼓，〔都无音响〕。遂有一童子，过在街坊，不听打鼓，即放过去；更经一日过街，亦乃不听打鼓。直至三件，监官遂唤童子问曰：「何故不听打鼓？」  

童子曰：「ㄙ乙此鼓，切不得打者，若打者必有不祥之事。」  

问曰：「有〔何〕不祥？」  

答曰：「若打一下，诸坊布鼓自鸣；若打两下，江河腾沸；若打三下，天地昏暗。」  

于是打其三声，天地昏暗，都无所见。太子遂乃潜身走出城外。逢见耕夫。遂诏耕夫，说是根本：刘家太子被人篡位，追捉之事，诸州颁下，出其兵马，并乃擒捉。其耕夫遂耕垄土下埋地。口中衔七粒粳米，日食一粒，以济残命。兼衔竹筒，出于土外，与出气息。其时捉获不得，遂遣太使占之，奏曰：「刘家太子今乃身死，在三尺土底，口中蛆出，眼里竹生。」因此诸州，却收兵马。  

其太子却乃出土，问其耕夫：「今投甚处，兴得兵马，却得父业？」耕夫答曰：「昆仑山上有一太白星，若见此星，得其言教，必乃却得父业。」答曰：「如若凭脚足而〔行〕，虽劳一生，终不得见；汝若有其能，得至心启请，必合得见。」其后启愿，遂乃得见。问其言教，遂兴兵却得父业。故语云：「南阳白水张，见王不下床。」此之事也。  

史记曰：汉武帝使大夫张骞□衣粮寻盟津河上源，西王母〔闻此〕莫然□曰：「盟津河在昆仑山腹壁出，其山举高三阡三百六十万里，纵虽卿一生如去，犹不能至。卿可还国，与卿支几之石，报卿君命。」张骞用其言，将石还国，具与西王母言奏帝。〔帝」得此石，在于殿前，慕（募）及国内，谁能识之？东方朔识之：「此是西王母支几玉石，因何至此？」帝乃大悦龙颜，封张骞为定远侯。  

至七月七夕，西王母头戴七盆花，驾云母之车，来在殿上。空中而游，帝见之心动，遂不得仙。西王母将桃五枚，来在殿上奉帝：帝食桃，手把其核如不弁之。王母谓帝曰：「陛下何不弃其核？」帝曰：「朕见桃美味，欲种之后园。」西王母笑而应之曰：「此桃种之，一千年始生，二千年始长，三千年始结花，四千年始结子，五千年始熟。陛下受命不过一百年，欲种此桃，与谁人食之？」当此之时处，有东方朔在于殿前过见，西王母指东方朔云：「此小儿三度到我树下偷桃，我捉得，系着织机脚下，放之而去之，今已长成。」  

帝与东方朔曰：「卿大短命！」东方朔启帝曰：「陛下何得知臣短命？」「朕读许负相书云：鼻下一寸，受年一百，卿鼻下无一寸，是以知也。」东方朔得此言，伏地大笑。帝曰：「朕道卿短命，何可笑也？」东方朔曰：「臣不敢笑陛下之言，笑彭祖〔太丑〕。」帝曰：「〔卿不见彭祖〕，何以知其丑也？」「臣读周书云：彭祖受年七百岁。陛下向者（言）：鼻下一寸，〔受年一百〕；寿年七百，上唇漏长七寸，岂不丑乎？」帝得此言，与西〔王〕母俱特大笑。  

同贤记曰：楚大夫宋玉有一良友，托玉求士（仕），而谓玉曰：「吾子幼与结朋交，长同皆子，得至楚朝，□为引接。」宋玉谓其友曰：「吾才轻力弱，不堪达；子与孟尝君甚友，将子向孟尝君之家，必能用子。」其友用玉此言，遂到孟尝君之家。三年，不蒙采用。其友来责玉曰：「吾本托玉求士（仕），至若不能达我，我自息心；何乃引我至孟尝君之家，三年不得士（仕）者，是谁过也？」宋玉对曰：「姜因地而生，不因地而辛；女因媒而嫁，不因媒而亲；子亦可因我而生，不因我而贤。三年不保士者，子自不才，何怨我也！」其友曰：「不然，昔有鹪鹩之鸟，毛衣五色□，人皆爱之。怨人取其子巢窠，于苌条□枝上安巢；大风既至，巢破子死，良由所托处□使之然也。尝见一鼠作窟在社树之下，人欲动（勋）之，恐然社树；正欲收之，畏倒社墙，鼠得保命长，毕身一死者，良由所托处强使然也。但韩卢天下之疾狗，东郭骚欲内狡兔，此狗若指兔规之，则指十煞十；若指虎而规之，亦至十指十；若指空中规之，则累世逐空而不得一。子之指玉，乃指空乎？」宋玉无言，以遂对用为大失也。  

史记曰：郑简公作书与燕照（昭）王，夜中作，娱（误）举烛字书内，送燕王，燕王得此书解之士（曰）：「举者高也，烛者明也，欲使寡人高明而治道乎？」遂即退谗佞，进贤者，其国大治，由错于「举烛」之字也。  

汉书云：董贤，字圣卿，云阳人也。汉哀帝爱贤，与之日卧于殿上，以手□（肱）枕贤头。帝欲起，贤未觉，怜贤不欲动之，命左右拔刀割断袖而起。封贤为大司马东安侯。因诸臣大会，而欲舍天位与贤，而谓诸臣曰：「朕欲法尧而禅位与贤！」王阁进谏曰：「天下者高帝之天〔下〕，非陛下有之。昔高帝与项相战争之日，九年之中，七十二战，身被痛毒，始定大业，积得（德）累功，为万〔世〕之基。今以董贤之姿，而禅位与之，臣恐国社不安，灵弃先之。」帝得此言，遂不得贤；自此以后，王阁不得入。会汉哀既崩，皇后遣安〔汉〕公王莽，禁贤狱中，贤共妇俱时自倒而死也。  

刘家太子变一卷  

### 七、□山远公话  

盖闻法王荡荡，佛教巍巍，王法无私，佛行平等。王留玫（政）教，佛演真宗。皆是十二部尊经，□是释迦梁津。如来灭度之后，众圣潜形于像法中。有一和尚，号曰旃檀。有一弟子，名曰惠远。说这惠远，家住鴈门，兄弟二人，更无外族。兄名惠远，舍俗出家；弟名惠持，侍养于母。惠远于旃檀和尚处，常念正法，每睹直（真）经，知三禅定如（而）乐，便委世之不远。遂于一日，合掌启和尚曰：「弟子伏事和尚，积载年深，学艺荒芜，自为愚钝，今拟访一名山，寻溪渡水，访道参僧，□（隐）□（遁）于岩谷之边，以畅平生可矣。」师曰：「汝今既去，拟往何山？」惠远曰：「但弟子东西不辩（辨），南北岂知，只有去心，未知去处。」师曰：「汝今既去，但往江佐（左），作意巡礼，逢□山即住，便是汝修行之处。」惠远闻语，喜不自胜，既蒙师处分，而已丁宁，岂敢有违。遂即进步向前，合掌鞠穷（躬），再礼辞于和尚，便登长路。  

远公迤逦而行，将一部涅盘之经，来往□山修道。是时也，春光扬艳，熏色芳菲，渌（绿）柳随风而尾婀娜，望云山而迢递，睹寒鴈之归忙。自为学道心坚，意愿早达真理。远公行经数日，便至江州。巡诸巷陌，歇息数朝，又乃进发。向西行经五十余里，整行之次，路逢一山。间（问）人曰：「此是甚山？」乡人对曰：「此是□山。」远公曰：「我当初辞师之日，处分交代，逢□即住，只此便是我山修道之处。」且见其山非常，异境何似生？□（嵯）峨万岫，迭掌千□（层），崒□（岏）高峰，崎岖峻岭。猿啼幽谷，虎□（啸）深溪。枯松〔□〕万岁之藤萝，桃花弄千春之色。远公贪翫此山，日将西遇，遂入深山，觅一居止之处。便于香□（炉）峰顶北边，权时结一草庵。□间取其火石，叩其火石，遂焚无价宝香，□跏敷座，便念涅盘经，约有数卷。是经声朗朗，远近皆闻，法韵珊珊，梵音远振。敢（感）得大石摇动，百草□身，瑞鸟灵禽，皆来赞叹。是时也，山神于庙中忽见有此祥瑞，惊怪非常，山神曰：「今日是阿谁当直？」时有坚（牢）树神，走至殿前唱喏，状如豹雷相似，一头三面，眼如悬镜，手中执一等身铁棒，言云：「是ㄙ乙当直。」山神曰：「既是你当直，我适来于此庙中，忽觉山石摇动，鸟兽惊忙。与我巡检此山，有何祥瑞。恐是他方贤圣，至我此山。又恐有异类精灵，于此山中回避。若与我此山安乐，即便从伊。若与我此山不安，汝便当时发遣出此山中。」树神唱喏，遍历山川，寻溪渡水，应是山林树下，例皆寻遍，不见一人。却至香炉峰北边，见一僧人，造一禅庵，□跏敷座，念经之次。树神亦见，当时隐却神鬼之形，化一个老人之体，年侵蒲柳，发白叶（桑）榆，直至庵前，高声：「不审和尚！」远公曰：「万福。」老人渐近前来，启而言曰：「弟子未委和尚从何方而来，得至此间，欲求何事？伏愿慈悲，乞垂一说。」远公曰：「但贫道从鴈门而来时投此山，住持修道。」老人又问：「适来闻和尚妙□（响），是何之声？」远公曰：「商（适）来之声，便是贫道念经之声。若有众生闻者，□愿离苦解脱。」老人闻语，频称善哉！又问和尚：「和尚既至此间，所须何物？」远公曰：「但贫道若得一寺舍伽蓝住持，已（以）兑（免）尾（风）霜，便是贫道所愿也。」老人曰：「若要别事即无，若要寺舍伽蓝，即当小事。弟子只在西边村内居住，待到村中与诸多老人商量，却来与和尚造寺。」老人言讫，且辞和尚去也。于是老人辞却和尚，去庵前百步已来，忽然不见。当时变却老人之身，却复鬼神之体，来至山神殿前，鞠躬唱喏：「臣奉大王处分，遍历山川，搜寻精灵狐魅，并不见一人。行至香炉峰顶北边，见一僧人，立一禅庵，□跏敷座（坐），念经之次。云道从鴈门而来，时投此山，住持修道。」山神闻语，惟称大奇，我从无量劫来。守镇此山，并不曾见有僧人，来投此山，皆是与我山中长福穰（禳）灾。山神又问：「僧人到此，所须何物？」树神奏曰：「商（适）来问他，并不要诸事。言道只要一寺舍伽蓝居止。」山神曰：「若要别事即难，若要寺舍住持，浑当小事。汝亦不要东西，与我点检山中鬼神，与此和尚造寺。」树神奉敕，便于西坡之上，长叩三声，云露（雾）□（陡）闇，应是山间鬼神，悉皆到来。是日夜拣炼神兵，闪电百般，雷鸣千种，彻晓喧喧，神鬼造寺。直至天明，造得一寺，非常有异。且见重楼重阁，与切（□）利而无殊；宝殿宝台，与西方无二。树木藂林，拥（蓊）郁花开，不拣四时；泉水傍流，岂有春冬□（段—断）绝。更有名花嫩，生于觉悟之傍；瑞鸟灵禽，飞向精舍之上。于是远公出庵而望，忽见一寺造成，叹念非常，思惟良久，远公曰：「非我之所能，是他大涅盘经之威力。」睹此其希，远公次成偈曰：  

□（修）筑（竹）萧萧四序春，交横流水净无尘，  

缘墙弊例（薜荔）枝枝渌（绿），赴（铺）地莓苔点点新。  

疏野兑（免）交城市闹，清虚不共俗为邻，  

山神此地修精舍，要请僧人转法转（轮）。  

于是远公自入寺中，房房巡遍，院院皆行，是事皆有。只是小（少）水，无处投寻。远公曰：「此寺甚好如法，则无水浆，如何居止？久后僧众到来，如何有水？」遂下佛殿前来，见大石一所，共（其）下莫有水也。远公遂已（以）锡杖撅之，方得其水，从地而□（涌）出，至今号为锡杖泉，有寺号为化成（城）之寺，寺下有水流注，号为白莲池。  

远公入寺安居，约经数月，便有四远听众，来奔此寺。远公是日为诸徒众广说大涅盘经之义。前后一年，听众如云，施利若雨。所有听人，尽于会下，说此会中有一老人，听经一年，道这个老人，来也不曾通名，去也不曾道字，自从开讲即坐，讲罢方始归去。远公深有所怪，豕今（遂令）同行与我唤此老人。〔老人〕□（蒙）唤，直至远公面前。远公曰：「老人住居何处，听法多时，不委姓名，要知委的。」老人曰：「弟子虽听一年，并不会他涅盘经中之义，终也不能说得姓名。」老人言讫，走出寺门，随后看之，并无踪由，是何人也？便是□山千尺潭龙，来听远公说法。远公见老人去后，每自思惟，心生梅（悔）责，此个老人前后听法来一年，尚自不会涅盘经中之义理，何况卒牾（悟）众生，闻者如何得会。我今纵须制涅盘经之疏抄。言讫，启告十方诸佛，弟子今者为诸众生迷心不解，未悟大乘。今拟制造涅盘经疏抄，令一切众生心开悟解，得佛法及（既）明，□舍邪政（舍邪归正），永断踪疑（疑踪）。遂于佛殿前，将紫云毫神笔，启告十方诸佛，如来土地神祇，咸愿证知，若诸贤圣不许，愿笔当时却下。言讫焚香度过，启告□（虔）心，遂将其笔望空便掷，是时其笔空中讫（屹）然而住。远公知契诸佛如来之心，遂乃却请其笔空中而下。争得知？至今江州□山有掷笔峰见在。远公便制疏抄，前后三年，方始得成，犹恐文字差错，义理名通，将其疏抄八百余卷，至寺东门外夹置疏抄于火中，广积香火，重重启告十方诸佛菩萨贤圣，弟子今者为诸众生迷心不解，未悟大乘，欲悟疑情，故修疏抄，若经与义相同，愿火不能烧之，若与疏抄经（疏抄与经）相同，水不能溺。言讫便烧疏抄。是时火焰连天，黑烟蓬悖（勃），经在其中，一无伤损。远公知疏抄远〔契〕于佛心。犹自未称其心，遂再取疏抄俯临白莲华池畔，望水便掷，其疏抄去水上一丈已来，纥（屹）然而住，远公知远契佛心。后取其疏抄将入寺内，于经藏中安置。于后徒众不少，听人极多。远公便为众宣扬大涅盘经义，直得诸方来听，雨骤云奔，竞来听法。前后开启，约近数年。  

忽然寿世（州）界内，有一群贼，姓白名□（庄）。说其此人，少年好勇，常行劫盗，不顾危亡，心生好煞。白庄耳内，忽闻人说江州□山有一化成之寺中，甚是富贵，施利极多，财帛不少。远结徒党五百余人，星夜倍程，来至江州界内，当即□（屯）军而便即住。于是白庄语诸徒党，莫向人说，恐怕人知，来日□（斋）时，劫□（此）寺去。诸人唱喏。故知俗彦（谚）云有语：人发善愿，天必从之；人发恶愿，天必除之。白庄只于当处发愿，早被本处土地便知，蜜（密）现神通，来至□山寺告报众僧。房房告报，院院令知。地神于空中告其僧曰：「来日□（斋）时，有群贼来劫此寺，请诸僧人切须回避。」于是众僧闻知，心怀惊怖，各自东西回避，尽谋走计。是时众僧例总波逃走出，惟有远公上足弟子云庆和尚，为师礼法，缘情切未敢东西回避。直至和尚庵前，启和尚曰：「商（适）来有一神人报来云：言有贼徒来劫此寺。伏愿和尚慈悲，且□（往）东西回避。」远公曰：「只如汝未知时，吾早先知此是（事）。若夫涅盘经之义，本无恐怖；若有恐怖，何名为涅盘。汝与众僧，火急各自回避。吾在此间，终不能去得。」云庆见和尚再三不肯回避，两（雨）泪悲啼，自家走出寺门，随众波逃。远公见诸僧去后，独坐禅庵，并无恐怖。须臾白庄领诸徒党来到寺下，于是白庄捕（布）阵于其横岭，排兵在于长川。噉（喊）得山崩石烈（裂），东西乱走，南北奔冲，□（齐）入寺中。唯称治（活）捉。白□比入寺中，望其大收资财，应是院院搜集，寺内都无一物。白庄道：「大奇，我昨日商量之时，并无人得知。阿谁告报寺中，尽交东西回避。」白庄处分左右：「与我寺内寺外，处处搜寻，若也捉得师僧，速领将来见我。」左右唱喏，诸处搜寻，并无一人。行至寺东门外，见一僧人于禅庵之内，安然而坐。左右不敢惊怖，抽身却入寺中，直至白庄面前，启而言曰：「商（适）来奉将军处分寺内寺外，搜寻僧人，处处并总不蓬（逢），行至寺门外，见一僧人，不敢不报。」白庄曰：「僧在何处？」左右启言将军：「见在寺东门外禅庵中坐。」于是白□〔揽辔攀鞍，直至寺东门外，果见一僧人庵内□跏敷坐。白□〕高声便唤，令交左右拥至马前。问远公曰：「是你，寺中有甚钱帛衣物，速须搬运出来！」远公进步向前启白庄：「寺曰此（曰：「此寺）先来贫虚，都无一物。纵有些些施利，旋总盘缠□（斋）供，实无财帛，不敢诳□（妄）将军。」于是白庄子细占视远公，心生爱慕。为缘远公是菩萨相，身有白银相光，身长七尺，发如涂漆，唇若点朱。白庄一见，乃语左右曰：「此个僧人，堪与我为一□（驱）使之人。」白庄曰：「我要你作一手力，得之已否？」远公进步向前，愿舍此身，与将军为奴，情愿马前□使。远公曰：「更有小事，合具上闻，将军为当要贫道身？为当要贫道业？」白庄曰：「甚是身？甚是业？」远公曰：「贫道一念经为业。若要贫道□使，只是此身。若要贫道，只须莫障贫道念经。」白庄曰：「我但得你□使，阿谁鄣你念经。」远公唱喏，便随他后。去寺百步已来，远公重启将军曰：「放贫道却入寺内，脱此僧依（衣），在于寺中，却来至此，愿随将军□（旌）旗。」白庄曰：「却即早来，勿令我怪。若也来迟，遣左右□（捉）来，只向马前腰斩三截，莫言不道。」远公唱喏，入寺中于殿前而立。时有上足弟子云庆在于高峰之上，望见本师，在于寺内，奔走下山，直至大师面前，启和尚曰：「商（适）来狂□（寇）奔冲，至甚惊怕，且喜贼军抽退，助和尚喜。」远公曰：「若夫涅盘经义，本无恐怖，若有恐怖，何名为涅盘。汝自今已后，切须精进，善为住持。吾今与汝隔生永别。」云庆问和尚曰：「何以发如此之言？」远公曰：「我商（适）来于门外设誓，与他将军为奴。来更久住不得，汝在后切须努力。」云庆闻语，举身自□（扑），七孔之中，皆流鲜血，良久乃苏，从地起来，乃成偈曰：  

我等如飞鸟，和尚如大树，  

大树今既移，遣众栖何处。  

化身何所在，空留涅盘勾（句），  

愿乘智惠灯，莫忘迷去路。  

云庆言讫，转更悲啼。远公曰：「恐将军怪迟。」走出寺门，趁他旌旗，随逐他后。日来月往，相随数年。  

云庆见和尚去后，再集僧众，将涅盘经疏抄开启讲莚（筵），应是听众，悉皆雨泪，如见大师无异。于是云庆见和尚数年并无消息，遂将涅盘经疏抄分付与道安和尚。道安既收得涅盘经疏抄，便将往东都福光寺内开启讲筵。不知道安是何似生，敢（感）得〔听〕众如云，施利若雨。时愚（遇）晋文皇帝王化东都，道安开讲，敢（感）得天花乱坠，乐味花香。敢（感）得五色云现，人更转多，无数听众，踏破讲筵，开启不得。道安遂写□（表）奏上晋文皇帝：「臣奉敕旨，于福光寺内讲涅盘经。听人转多，有乱法筵，开启不得，伏乞敕旨，别赐指挥。」是时有敕：「若要听道安讲者，每人纳绢一疋，方得听一日。」当时缘愚（遇）清平，百物时贱，每月纳绢一疋，约有三二万人。寺院狭小，无处安排。又写□（表）奏闻皇帝：「臣奉敕旨，于福光寺内开讲。切（窃）唯前敕令交纳绢一疋，听众转多，难为制约，伏乞重赐指挥。」当时有敕：「要听道安讲者，每人纳钱一百贯文，方得听讲一日。」如此□（隔）勒，逐日不破三五千人，来听道安于东都开讲。  

远公还在何处？远公常随白庄逢州打州，逢县打县，朝游川野，暮宿山林，兀发□（眉）齐，身挂短褐，一随他后。数载有余，思念空门，无由再入。况是白庄累行要迹，伴涉凶徒，好煞恶生，以劫为治。忽因一日，在于山间，白庄于东岭之上安居，远公向西坡上止宿。是时也，秋□（风）乍起，落□（叶）飘飖，山静林疏，霜沾草木。风经林内，吹竹如丝，月照青天，丹霞似锦。长流水边，心怀惆怅。□（朦）胧睡着，乃见梦中十方诸佛，悉现云间，无量圣贤，皆来至此。唤言：菩萨起，莫恋光明睡着，证取涅盘之位，何得不为众生念涅盘经。远公梦中□（瞻）礼无休，远公是具足凡夫，敢（感）得阿□如来受记，唤远公近前，汝心中莫生怅忘（惘）。汝有夙债未常（偿），缘汝前世曾为保儿，今世令来计会，债主不远，当朝宰相，常邻相公身，是已后却卖此身，得钱五百贯文还他自（白）庄，却来□山，与汝相见，远公□（梦）中惊觉，怅忘（惘）非常，遂乃起坐，念涅盘〔经〕数卷。白庄于东岭上惊觉，遂乃问左右曰：「西边是甚声音。」左右曰：「启将军，西边是掳来者贱奴念经声。」白庄闻语，大奴（怒）非常，遂唤远公直至面前，高声责曰：「你若在寺舍伽蓝，要念即（既）不可。今况是随逐于我，争合念经！」远公曰：「将军当日掳贱奴来时，许交念经。」白庄曰：「我早晚许你念经？」远公当即不语，被左右道：「将军实是许他念经。」白庄曰：「念经即是闲事，我等各自带煞，不欲得闻念经之声。」远公曰：「既不许念经，不要高声，默念得之已否？」白庄曰：「不然，缘我当时掳许你将来，一为不得钱物，二为手下无人，所得恶发，掳你将来。我今身数不少，手力极多，却放你归山，任意修行。」远公曰：「舍身与阿郎为奴，须尽阿郎一世，中路抛离，何名舍身。阿郎若且要伏侍，万事绝言。若不要贱〔奴〕之时，但将贱奴诸处卖却，得钱与阿郎诸处沽酒买肉，得之已否？」白庄问（闻）语，呵呵大□（笑）：「你也大错，我若之处买得你来，即便将旧契券，即卖得你。况是掳得你来，交我如何卖你。」远公曰：「阿郎不卖，万事绝言，若要卖之，但作家生冢（儿），卖即无契卷（券）。」白庄曰：「交我将你，况甚处卖得你？」远公曰：「若要卖贱奴之时，但将□（往）东都卖得。」白庄闻语，□（懔）然大怒，这下等贱人心里不改间无。自拟到东都，见及上下经台，陈论过状，道我是贼，令捉获我。」远公曰：「贱奴若有此意，机谋阿郎，愿当来当来世，死堕地狱，无有出期。但请阿郎勿怀优（忧）虑，的无此事。」白庄闻语，然而信之。遂便散却手下徒党，只留三、五人，作一商客，将三五个头疋，将诸行货，直向东都，来卖远公，向口马行头来卖。是时远公来至市内，执标而自卖身。是时万众千人，无不叹念。且见远公标身长七尺，白银相光，额广眉高，面如满月，发如涂漆，唇若点朱。行步牛王，手垂过膝，东西举步而行，看众咨嗟，无不爱念。是时看人三三作队，五五成行，我今世上过却千万留贱之人，实是不曾见有。叹念之次，看人转多。是时远公心怀惆怅，怨恨自身，知宿债未了，专待卖身已常（以偿）他白庄。须臾之间，敢（感）得帝释化身下来，作一个崔相公使下，直至口马行头，高声便唤口马牙人，此个量口，并不得诸处货卖，当朝宰相崔相公宅内，只消得此人。若是别人家，买他此人不得。牙人闻语，尽言实有此是（事）。遂领远公来至崔相宅。是时白庄亦随后而来，远公曰：「阿郎但不用来，前头好恶，有贱奴身在，若也相公欢喜之时，所得钱物，一一阿郎领取。」白庄曰：「前头事，须好好祗对，远公勿令厥错。」远公唱喏。便随他牙人，直至相公门首。门人问牙人曰：「甚人交来。」奉亲随唤来，缘此个生口，不敢将别处货卖，特来将与相公宅内消得此口。」门官曰：「且至在此，容我入报相公。」门官有至厅前启相公：「门生有一生口牙人，今领一贱人见相公，不敢不报。」相公曰：「交引入来。」于是门官得相公处分；牙人引入远公，直至厅前，遂见相公，折身便拜，立在一边。相公一见，唯称大奇，我昨夜梦中见一神人，入我宅内，今日见此生口，莫是应我梦也。相公问牙人曰：「此是白庄家冢儿，为复别处买来。」牙人启相公：「是白庄家生冢儿。」相公曰：「既是白庄家生冢儿，应无契卷（券）。」相公问牙人曰：「此个冢儿，要多小（少）来钱卖？」牙人未言，远公进步向前启相公曰：「若要贱卖奴身，只要相公五百贯钱文」相公曰：「身上有何伎艺？消得五百贯钱。至甚不多，略说身上伎艺看。」远相公（远公）对曰：「但贱奴能知人家已前三百年□（富），又知人家向后二百年贫。折艺衣服，四时汤药。传言送语，无问不答。诸家书体，粗会数般。疋马单枪，任请比试。锄禾刈麦，薄会些些。买卖交关，尽知去处。若于手下□使，来之如风，实不顽慢。相公不信，贱奴自书，书卖身之契，即知诣实。」相公处分左右，取纸笔来度与，远公接得□（纸）笔，遂请香炉，登时度过，拜谢相公已了，听（厅）前自书卖身之契，不与凡同。远公启曰：「ㄙ年ㄙ月卖身与相公为奴，伏事尽忠，须毕阿郎一世。若也中路抛弃（弃），当当来世，死堕地狱，受罪既毕，身作畜生。□鞍垂镫，口中衔铁，已负前□。若也尽阿郎一世，当来当来世，十地果圆，同生佛会。」书契既了，度与相公。相公接得，唯称大奇，莫是菩萨摩诃萨至我宅中，遂令取钱分付与牙人五百贯文，当即分付与白庄。白庄得钱，更不敢久住，却至寿州界内。  

相公买得贱奴，便令西院□（佳—家）人领于房内安下。远公曰（因）自知常（偿）债，更不敢怨恨他人。出入往来，一任鞭镫□使。远公忽目（因）一日，独坐房中，夜久更深，再拟残灯，见天河闲静，月朗长空，久坐多时，蒙眬睡着。又乃梦中见十方诸佛，悉现□（虚）空，无量之圣贤，皆来云集，唤言菩萨起，莫恋□明睡，证取涅盘之位，何得不为众生念经。远公遂乃惊觉，起坐念涅盘经，直至天明。是时相公于厅中，忽闻念经之声便起，渐渐独行，来至西院门前，听念经声。遂令左右交屈夫人，夫人蒙屈，来至西门前，相公与夫人来厅（听）念经，直至天明。来日早辰，相公朝退，升厅而坐，便令左右唤西院□（家）人将来。是时三十□（家）人齐至厅前，相公问昨夜西院内，阿那个佳（家）人念经之声。时有佳（家）人团座头启相公曰：「僧（昨）夜念经，更不是别人，即是新买到贱奴念经之声。」相公闻道新来贱奴念经，相公问远公曰：「昨夜念经，是汝已否？」远公曰：「是贱汝念经之声。」相公问曰：「是何经题？」远公对曰：「夜昨念者，是大涅盘经。」相公问汝念徒多小（少）卷数？远公对曰：「贱奴念得一部十二卷，昨夜□念过。」相公曰：「汝莫慢语。」远公曰：「争敢诳□（妄）相公。」相公遂令远公重坐念涅盘经。于是远公重开题日（目），再举既经声。一念之终，并无厥错。相公见之，频称善哉。遂唤宅中大小良贱三百余口，□至厅前，相公处分，自今已后，新来贱奴，人不得下眼看之。兼与外名，名为善庆。  

相公每日下朝，常在福光寺内厅（听）道安讲经，纳钱一百贯文。又于来日，将善庆随逐来至寺内。缘为善庆，初伏事相公，不得入寺听经，只在寺门外边与他看马。须臾之间，见听众云奔雨骤，皆至寺内。须臾钟声已罢，便举经题，梵音远向（响），渐历耳根，善庆闻之，心怀惆怅。远公曰：「不知甚生道安，讲赞得□许多能解。愿我一朝再登高座，重政（证）十地之果，与一切众生消灾。有邪无邪，有相无相，皆因涅盘而灭度。」须臾之间，便□下讲，男女齐散。相公归宅，厅中歇息既定，升厅而坐。夫□（人）掩袂，直到相公面前，启相公曰：「只如相公数年，于福光寺内，听道安上人讲涅盘经，还听得何法。见说涅盘经义，无量无边，相公记得多少来经文，何得默然而不言，并不为妾说一句半句之偈。」相公曰：「夫人众（曾）读法华经已否？」夫人曰：「曾读法华经。」相公曰：「经中道不请说之，闻必不听。」夫人曰：「愿相公为宅内良贱略说多少，令心开悟解。」相公言道：「得为夫人说涅盘经中之义。」夫人便处分家人洒扫厅馆，高设床座，唤大小良贱三百余口，齐至厅前，请相公说涅盘经中之义，应是诸人默然而听。相公是夜先为夫人说其八苦交煎。第一说其生苦。生苦者，生身托母荫在胎中，临月之间，由如苏酪。九十日内，然可成形，男在阿娘左边，女在阿娘右胁，贴着俯近心肝，禀气成形，乃受诸苦，贤愚一等，贵贱亦同。慈母之恩，应无两种。母吃热饭，不异镬汤煮身；母吃冷物，恰如寒冰地狱。母若食饱，由如夹口之中；母若饥时，生受倒悬之苦。十月满足，生产欲临，百骨节开张，由如锯解。直得四支体折，五脏疼痛，不异刀伤，何殊剑切。千生万死，便即闷绝，莫知命若悬丝，不忘再活。须臾母子分解，血似屠羊，阿娘迷闷之间，乃问是男是女。若言是女，且得母子分解平善。若是道（道是）儿，总忘却百骨节疼痛，迷闷之中，便即含笑，此即名为孝顺之男。若是吾（忤）逆之子，如何分免（娩），在其阿娘腹内，令母不安，蹴踏阿娘，无时暂歇，忽居心上，忽至腰间，五藏之中，无处不到。十月满足乃生，是时手把阿娘心肝，脚踏阿娘胯骨，三朝五日，不肯平安。从此阿娘大命转然，其母看看是死，叫声动地，似剑到（剜）心。兄弟阿娘，莫知为计，怨家债主，得命方休。既先忍子，还须后死，即此为生。相公是也（夜）又为夫人说其老苦。老苦者，人受百岁，由如星火。须臾之间，七十八十，气力衰微。昔时声少，貌似春花，今既老来，阿（何）殊秋草。筋（鸡）皮鹤发，当欲枯干，明（眼）暗耳聋，青黄不辩（辨）。四支沉重，百骨酸疼，去天渐远，去地应近。夜卧床枕，千转万回，是时不能世间之事。如由梦里。君不〔□〕（见）路傍桃李年年花发，曜日江（红）颜，伏今何在。若也老病来侵，白发无缘再黑。昔时壮气，随八节而雕（凋）残；旧日红颜，随四时而改变。是人皆老，贵贱亦同，不谏（拣）贤愚，是共老苦，不如闻早，须造福田，人命剎那，看看过世。大须用意，便乃修行，一失身无由再复，此即名为老苦。相公是夜乃为夫人说其病苦。夫人又闻（问），何名为病苦？病苦者，四大之处，何曾有实，众缘假合，地水火风，一脉不调，是病俱起。忽然困重着床，魂魄不安，五神俱失，□（唇）干舌缩，脑痛头疼，百骨节之间，由如锯解。晓夜受苦，无有休期？求生不得，求死不得。世间妙术，只治有命之人，毕（必）死如何救得。能疗药不能痊损，累日连宵，受诸大苦。假使祁（祇）婆浓药，鶣鹊行针，死病到来，无能勉（免）得。世人狂（枉）受邪言，未病在床，便冤（怨）神鬼，烧钱解禁，狂（枉）杀众生。如是之人，堕于地狱。大限不过百岁，其中七十早希，三人同受百岁，能得几时。人生在世，若有妙术，合有千岁之人。何不用意三思，狂（枉）受师人诳赫（吓）。此即名为病苦。相公是夜为夫人说其死苦。其死苦者，四大欲将归灭，魂魄逐风摧，兄弟长辞，耶娘永隔，妻儿男女，无由再会，交期朋友。往还一别，无由再见。金银钱物，一任分将，底（邸）店庄园，不能将去，贪爱死苦，四大分离，魂魄飞扬，莫知何在。三寸去断，即是来生，一人死了，何时再生。生闻英雄，死论福得（德）。随业受之，任他所配。或居地狱，或在天堂，或为畜生，或为饿鬼，六道轮回，无有休期。再得人身，万中希一，即此名为死苦。相公是也（夜）又为夫人说五荫（阴）苦。五荫（阴）苦者，人生在世，由如昼夜。浓（脓）血皮肤，绮罗缠体，五阴之内，七孔常流，内怀粪秽之膻腥，游血骨外。且看脓囊涕唾，日夜长流，处处不堪，全无实相。所欲皆从三寸气生，是三毒之苗，五脏五欲之本，所以大师有偈：  

薄皮裹浓血，筋缠臭骨头，  

从头观至足，遍体是浓（脓）流。  

如是名（多）般众苦，逼迫其身，此即名为五荫（阴）苦。相公是夜又为夫人说求不得苦者。人生在世，各有所有（求），愿有福者，求无上菩提。且三世之中，求得人生天之福。几个能受世荣，求得人间资财，中路便遭身夭。若求金银疋帛，劫劫荣心，纵得衣食，自充不足。耶娘兄弟，各自救疗。生男养女，分头自求。前生不种，累劫不修。欲得世上荣，须是今生修福。今朝苦劝听□，总知衣食是宿生注定，所已（以）师有偈：  

今年定是有来年，如何不种来年谷，  

今生定是有来生，如何不修来生福。  

多如是般，此即名为求不得苦。相公是夜又为夫人说怨憎会苦。怨憎会苦者，人生在世，贪欲在心，见他有妻，便欲求妻。既得妻子，不经三二年间，便即生男种女，此即喻于何等预探。若采花胡蝶般（盘）旋，只在虚空，忽见一窠牡丹，将身便采芳□。不觉蜘蛛在于其上，团团结就，百匝千遭，胡蝶被裹在于其中，万计无由出得。此者□（预）苦。凡夫爱色，亦复如是。见他年少，便生爱慕之心，岁月年深，遂便有男有女。既乃长大成人，不孝父母，五逆弥天，不近智者，伴涉徒。出语不解三思，毁辱六亲，兼及尊长。若在家中，便即费人心力。或若出外，常须忧惧。此即多名生冤家，世世无休期。善因苦劝，听众便知。欲得后世无冤，不如今生修于净行。冤家永隔，不遶心服（腹），男女因缘，其中多少。所已（以）大师有偈：  

自从旷劫受深流，六道轮回处处周，  

若不今生猛断却，冤家相报几时休。  

此即名为冤憎会苦。相公是也（夜）又为夫人说其爱别离苦者。如是家中养得一男，父母看如珠玉，长大成人，纔辩（辨）东西，便即离乡别邑。父母日夜悬心而望，朝朝倚户，而至啼悲。从此意念病成，看承眠（服）药，何时得见。忽至冬年节岁，六亲悉在眼前，忽忆在外之男，遂即气咽填凶（胸），此即名为离别离苦。相公是也（夜）说八苦交煎已了，应是宅中大小良贱三百余口，悉皆拜谢相公。为（唯）有善庆纷纷下泪，善庆口即不言，心里思量，我忆昔在□山之日，初讲此经题目，便敢（感）得大石摇动，百草□身，瑞鸟灵禽飞来，满似祥云不散，常游紫殿之傍；瑞气盘旋，不离朱楼之侧。诸天闻法，十类闻经，有形无形，〔有相〕无相，皆为涅盘而行灭度。善庆思惟既毕，满目是泪。相公怪之。问善庆曰：「吾与你讲经，有何事里（理）频啼泣。汝且为复怨恨阿谁，解事速说情由，不说眼看吃杖。」善庆进步向前启相公曰：「贱奴并不怨恨他别人，只为道安上人说法，总不能平等。」相公曰：「是他道安上人，自到京中讲赞，王侯将相，每日听他说法。汝且不曾见他说法，争得知道他讲赞不能平等。」善庆进步向前启相公曰：「善庆昨夜随从阿郎入寺，隔在门外，不得闻经，便知道安上人说法，不能平等。贱奴身虽居下贱，佛法薄会些些，缁眼（服）不同，法应无二。从此道安说法不能平等，不解传法入三等之人耳，及四生十类。」相公曰：「何者名为四生十类，及三等之人耳，与我子细说看，令我心开悟，解得佛法分明。」善庆曰：「三等之人者，弟子一（第一）是床上病儿，第二是因（囚）徒系闭，第三不自由人。法师高座上不解方便，遍达传说入三等之人耳，有如是之过，是以说法不解平等。」相公曰：「何者是四生十类？」善庆启相公：「四生者：是胎生、卵生、湿生、化生，是为四生。十类者：是有形、无形、有相、无相、非有相、非无相、四足、二足、多足、无足，此者名为十类。」相公语善庆曰：「我缘不会，与我子细说看，我便舍邪归政（正）。」善庆曰：「胎生者，是法之人。北（比）来两人入寺听经，一人无是，入得寺中听经，一人是有贪性，当即却回而去。其人入得寺中，一人于善法堂中坐定，听得一自（字）之妙法，入于心身，便即心生欢喜。忽忆不来之人，便即心生肺忘，纵有言而能听受，闷闷不已。如母胎中之子，被浮云之障日，茌苒之间，便堕在胎生之中。卵生者，亦是听法之人，故来入寺听经，在善法堂前坐，心欲属着法师，法师不解，且说外缘。便将甚生法说，与众生迷朦，难令难知，闷闷不已，遂即堕在卵生之中。湿生者，如是之人多受匿法，得一句一偈，不曾说向之人，贪爱润己，不解为众宣扬。以是因缘，便堕在湿生之中。化生者，北（比）入寺中听法，得一句妙法，分别得无量无边，宣义文牵教化，而恒河沙等如一然灯，于十灯亦百灯，于千灯亦为千万亿之灯，灯灯不绝，此即名为化生。」于是相公问：「十类者何？」善庆曰：「第一、有形者，见泥龛塑像，便即虚心礼拜，直云佛如须弥山，见形发心，此即名为有形。第二、是无形者，不立性处不见性，如水中之月，空里之风，万法皆无，一无所有，此即名为无形。第三、是有相者，着街衢见端正之人，便言前境修来，来入寺中听法。见法师肥白，便即心生爱恋，即被缠缚；既有缠缚，即有忘（妄）想；既有忘（妄）想，即有□明；既有□明，即有烦恼；既有烦恼，即有沈轮（沦）；既有沈轮，即有地狱；累劫犯之身心不定，即受其苦，此即名为有相。第四、无相者，万法皆虚，何曾有实。东西无迹，南北无踪。是事不于身心，一体迥超三界，此即名为无相。第五、非有相者，当说即有，说罢还无；当立即有，不立即还无，当信即有，不信即还无。万法不于心身，此即名为非有相。第六、非无相者，无言无语，无去无来，无动无念，不生不灭，即是真如。无去无来，便为佛性，此即名为非无相。第七、二足者，人生在世，有身智浮名为二足，忽即有身而无知（智），或即有智而无身，只此身智，不愚（遇）相逢，所已（以）沈轮恶道，身智若也相逢，便乃生于佛道。所已（以）大师有偈：  

身生智未生，智□（生）身已老，  

身恨智生迟，智恨身生早。  

身智不相逢，曾经几度老，  

身智若相逢，即得成佛道。  

有此身智，此即名为二足。第八、四足者，人生四大，属地水火风，四方四海，此即名为四海。第九、多足者，万法皆通，是无不会，世间之事，尽总皆之（知）。一切经书，问无不答，十二部尊经，记在心中。此即名为多足。第十、无足者，虽即为人，是事不困，不辩（辨）东西，与畜生无异，此即名为无足。上来十类，各各不同，更若有疑，任相公所问。」相公闻语，由于（犹如）甘露入心；夫人闻之，也似醍醐灌顶。相公唤善庆近前：「□（适）来据汝宣扬，也不若（弱）于道安。与我更说少多，令我心开悟，解得佛法分明。」于是善庆为相公说十二因缘：无明缘行，行缘识，识缘名色，名色缘六入，六入缘触，触缘受，受缘爱，爱缘取，取缘有，有缘生，生缘老病死优（忧）悲苦恼。□名（明）灭，即行灭，即识灭，即名色灭，即六入灭，即触灭，即受灭，即爱灭，即取灭，即生灭，即老病死忧悲苦恼灭，此十二因缘。相公闻之，频称善哉。夫人此时叹念，得无量福田。善庆此时遂下高座启相公：「只如道安法师，如虚空中，造立堂殿，终不能成就。临欲成就，还当堕落。贱奴身虽为下贱，佛法一般，衣服不同，体无两种。贱奴今者欲拟从相公入于寺中，与法师道安同时故义。」相公曰：「汝若有心，吾也不障。」于是相公与夫人令善庆西院内香汤沐浴，重换衣装，放善庆且归房中歇息，待来日侵晨，别有处分。善庆既归房中，澄心净意，直至天明，更无睡眠。须臾入朝之时，善庆亦从相公入内。相公朝却，退归宅内歇息，遂唤善庆。相公曰：「是他道安是国内高僧，汝须子细思量。」善庆启相公曰：「俗彦（谚）云有语：入山不避狼虎者，是樵父之勇也。入水不避蛟龙者，是鱼（渔）父之勇也。但贱奴若得道安论义，如渴得浆，如寒得火，请相公高枕无忧。」只时（待）讲降时便去。  

须臾之间已至，相公先遣钱二百贯文，然后将善庆来入寺内。其时听众如云，施利若雨，锺（钟）声既动，即上讲，都讲举〔□〕，维那作梵，四众瞻仰，如登灵鹫山中。道安欲拟忻心，若座奄（庵）罗会上。于是道安手把如意，身座宝台，广焚无价宝香，即宣妙义，发声乃唱，便举经题云：「大涅盘经如来寿量品第一。开经已了，叹佛威仪，先表圣贤，后谈帝德。伏愿今皇帝道应龙駼，德光金□，握金镜如曜九天，从神光而临八表。愿诸王太子，金支（枝）永固，玉叶恒春。公主贵肥（妃），贞华永曜。朝廷卿相，尽孝尽忠。郡县官寮，唯清唯直。座下善男善女，千灾雾卷，瘴逐云霄。灾害不侵，功德圆满。三涂地狱，悉（息）苦停酸。法界众生，同沾此福。叹之已了，拟入经题。其时善庆亦其堂内起来，高声便唤，止住经题。四众见之，无不惊愕。善庆渐近前来，指云：「道安上人，大能说法，阇梨开经讲赞，渲（宣）佛真宗。广度愚迷，宣扬圣教，文词璨□（灿烂），城（域）内无双，利益众生，莫知其数。长于苦海，如作法船，结大果因，渡人生死。未审所讲是何经文，为众诸生（诸众生），宣扬何法？谁家章疏，演唱真宗。欲委根元。乞垂请说。法师讲赞，海内知名，人主称传，国中第一。相公在此，聊述声扬，暖道场将为法乐，上人若垂大造，立仪将来，不弃□荛，即当恩辛。」于是道安闻语，作色动容，啧善庆曰：「亡空便额，我佛如来妙典，义里（理）幽玄，佛法难思，非君所会。不辞与汝解脱（说），似顽石安在水中，水体姓（性）本润，顽石无由入得。汝见今身，且为下贱，如何即得自由。佛法付嘱国王大臣，智者方能了义。汝可不闻道外书言，堪与言即言，不堪与言失言。夫子留教，上遣如思。不与你下愚之人解说。维那检校，莫遣喧嚣。听经时光，可昔（惜）汝不解，低头莫语，用意专听。上座讲筵，听众宣扬，普皆闻法。不事在作一个问法之人。」但知会下座者，不逆其意，若是诸人即怕你道安，是他善庆，阿谁怕你。于是善庆闻语，转更高声，遥指道安怒声责曰：「阇梨去就，也是一个志道宵像，所出言问，不合圣意。我如来留教，经乃分明，蠢动含灵，皆沾福性。公还诵金刚经以否？胎、卵、湿、化，十类、四生，有形、无形，有相、无相，皆得涅盘而言灭度。我乃是人，岂得不合闻法。我为下贱，佛性无殊。缁眠（服）不同，法应无二。不见道孔丘虽圣，着久迷对曰之言。大觉世尊，上（尚）有金枪之难。维摩居士，由（犹）遭光严童子喝责。忍辱先（仙）人，被歌利王割截身体。君子不欺闇室，盖俗事之常谈，贱奴拟问经文，座主忘空便额。只如峻山，却生毒药；淤泥之中，乃生莲华。彼布袋里有明珠，锦袋里成（盛）糠，何用座主。莫望山采木，以□（貌）取之；若作如思（斯），还失其子羽。只如佛法，大体均平，似降甘泽，普其总润。不可平田残草下频滋，坑坎丘陵不蒙惠泽，雨元（原）平等，自然莫杀，彼我之心，一切无异。不见药王菩萨，皆标四时；五果桃李，皆从八节。因地而生药草，喻中分明。乃说大根大树大枝大叶，各逐根基，因地而所有。不可不甘甜果子，雨便甘甜；苦涩果子，雨便苦涩。雨元（原）一味，受性自殊。但行平等之心，法界自然安乐。相公在于，座主莫谩生人，但之好好立义，将来愿好相祇对。」于是道安被数□□，非常耻见相公，羞看四众，遂搅典尺，抛在一边，渐近前来，怒声责曰：「善庆，汝岂不闻道，斗不着底，死亦难当。岂缘一鼠之谦（愆），劳发千均（钧）之弩。汝欲见吾之鼓，不辞对答往来，蟭蟟（鹪鹩）共鹏鸟，如同飞对。汝虚抛气力，解事低头莫语，用意专听。这遍若不取我指撝，不免相公边，请杖决了，趁出寺门，不得闻经。谩说狂词，悔将何及。」善庆闻语，转为高声，摇（遥）指道安：「许公辄行操次，座主身披法服，常宣真经。合兴无量之心，具六波罗蜜行，发菩提心，利益众生，出于三界。何得心无慈□，毒害尤深，欺诳平人，拟于相公边请杖。据思（斯）行即不合真宗，所出言辞，何殊外道。阇梨自称鹏鸟，直拟举翼摩天。叹他乃作蟭蟟，栖宿常居小草，不见道心。（粗）者失欺，敲者忘意。况今朝莫语，便须用意，莫谩（粗）疏。词理若乖，便为弟子，劳把缠头，莫交失乎（手）。若也祗对一字参差，却到贱奴向相公边请杖，就高座上，拽下决了，趁出寺门，不得为众宣扬，莫言不道。」道安备（被）难，度（杜）口无词，耻见相公，羞看四众，量（良）久之间，乃唤善庆近前：「上来言语，总是共汝作剧，汝也莫生□（颇）我之心，吾也不见汝过。初见汝说，实载惊疑，将将为脑（恼）乱讲筵，有烦听众。吾今知汝实是能人，若问经题，吾能奉答。」善庆曰：「阇梨自称，却道莫生颇（彼）我之心，如来留教随经，皆因阿阇世尊谈定，是人总会。今言许问，不敢有违。但知且问经名，后乃必当有问。」道安曰：「□（适）来问贫道所讲经文，当是大涅盘经。善庆闻之，分明记取。」善庆问曰：「〔何者名为大？〕何者名为涅？何者名为盘？」道安答曰：「大者是广也，要广利一切众生，出于苦海。涅者是不生之义，不生不灭，即契真如，无去无来，便为佛性。盘之一字，般运众生，出于三界，令达彼岸。」善庆曰：「上来三字义七般。」「善庆闻之，切须记当。一者，喻若春杨（阳）既动，万草皆生，不论浅谷深□，处处尽皆也发。妙法经名记（既）立，如来宣说流行，众生不拣高低，闻经例皆发善。二者，喻如□（绳）木之义，便即去邪归正。三者，喻涌众之义，湛湛不灭不流，经文长在世间，流转无休无歇。四者，喻如江海，能通万斛之船。众生欲过江潮，第一须□（凭）高掉（棹）。经文流转于世间，能超出离之人，欲拟进道修行，第一须凭经力。五者，喻于天地覆载众生，若也天地全无，万像凭何如（而）立。涅盘经文，既有众生，于此修行，若若也经法全无，凭行何如（而）出世。六者，喻如经纬，能成锦彩罗纨，直绕（饶）大绢与绫，皆总因他经纬。妙法经名既立，修道者因此如（而）成，直至无上菩提，尽总凭他经力。七者，喻如路径，解通往来之人。欲行千里之人，起发因他道路。众生发心修道，先须读诵经文。所已（以）后圣道从资取众。上来七义，各各不同，共识（释）经之字，善庆闻之，还须记取。」善庆曰：「经之一字，还有多般，更有经名已否？」道安答曰：「涅盘之义，无量无边，□（卒）说经名，如何得尽。譬如世间百姓，万户千门，凭何而处理。遂乃立期（其）州县，县各自烈（裂）土分疆。经之一字，分宣万法。因此各异州县，要藉官长，妙法须立经名。州县若无官人，百姓凭何而理。经文制其疏抄者，梳也。譬如乱发获其梳理，万法既立经名，众圣因兹成道。上来所答，并总依经，更若有疑，任君再问。」善庆曰：「经之七义，且放阇梨，更问少多，许之已否？」道安答曰：「贫道天以人为师，义若涌泉，法如流水，汝若要问，但请问之，今对与前疑速说。」善庆曰：「若夫佛法师书，总归依经尘〔足〕岳，坠露添流，依〔之〕莫恻（测）其冯，敬之罕穷其济。但贱奴今问法师，似荧光竞日，螗螂巨（拒）辙。自知鸿鸟，敢登于凤台。雷音之下，有鼓难鸣；碧玉之前，那逞寸铁。只如佛性，遍满有情，再问我佛如来，以何为体？」道安答曰：「善庆近前，莫致谦词，我佛以慈悲为体。」善庆又问曰：「既言我佛慈悲为体，如何不度羼提众生？」道安答曰：「汝缘不会，听我说者。羼提众生，缘自造恶业。譬如人家养一男，长大成人，窃盗于乡党之内。事既彰露，便被州县捉来，遂即送入形（刑）狱，受他考（拷）楚，文案既成，招伏愆罪，领上法场，看看是死。父母虽有恩慈，王法如何救得。我佛虽有慈悲，争那佛力不以（似）他业力，如此之难为救度。」善曰（庆）问曰：「羼提众生，虽造恶业，我佛慈悲，亦合救之。上来所说，总属外缘。我佛如来，以何为性？」道安答曰：「以平等为性。」善庆问曰：「既称平等为性，缘何众生沈轮（沦）生死，佛即证无余涅盘？」道安答曰：「众生沈轮（沦）恶道，从□明妄想而生；佛证无余涅盘，从一切皆尽。」善庆又问曰：「众生无明有烦恼，与佛性如何？」道安答曰：「无明烦恼是众生，一切断处为佛性。所以众生不离于佛，色不离众生。上来所说言词，谨答例皆如是。」善庆曰：「阇梨□（适）来所说言词，大远讲赞，经文大错，总是信口落荒。只要悦喻门徒，顺耳且听。如江潮大海，其中有多少众生，或即是鼋鼍，或若是□□龙鱼，如是多般，尽属于水。虽然鱼水相同，于其中间有异，鱼不得水，如（鱼）便死，水不得鱼湛然。众生离佛即有沈轮（沦），佛离众生即有寂灭。盖闻佛者出世独尊，一相之中迥起三界，为慈悲之故，救度众生。若佛与凡同，所说例皆不是。涅盘之经，甚处譬喻幽玄，今对众前，略请上人一说。」道安答曰：「涅盘经譬喻，其数最多，大喻三千，少喻八百，于其中间。」善庆问曰：「黑风义者何？」道安答曰：「黑风义者，是众生无明之风。众生从无量劫来，彼此风摇动不定。将此风分为八股，引义台友（教），□（卒）说不尽。」于是善庆知道道安不解，解说不能。善庆问曰：「阇梨既称国之大德，即合问一答十。虽有髑髅，还无两眼。凡人渡水，第一须解怕（拍）浮，不解徒劳入水。黑风之义，谁人所讲，经文阿谁章疏？」于是道安心疑（拟）答，口不能答；口拟答，心不能答。手脚专颙，唯称大罪。愿汝慈悲，与我解说。善庆说曰：「涅盘经义，大无恐怖，但请安心，勿令怀忧虑。不问别余，即问上人，涅盘经疏抄，从甚处得来？」道安答曰：「从□山远大师处得来。」善庆曰：「如今者，若见远公，还相识已否？」道安曰：「如今若见远公，实当不识。」善庆曰：「既言不识，疏抄从甚处得来。﹂道安答曰：「向远公上足弟子云庆和尚处得来。」善庆曰：「若觅诸人，实当不是；若觅远公，只这贱奴便是。」道安闻语，由身自怀疑惑。「我闻大师身有异相，腕有肉环，若是大师，现出其相。」于是远公为破疑情，宣（揎）其左膊，果然腕有肉环，放大光明，听众皆普见。于是道安起下高座，举身自扑，七孔之中，皆流鲜血，步步向前，已（以）忏前悔。拟将尖刀剜眼，自恨生盲，不识上人。雨泪悲啼，伏愿上人慈悲忏悔。远公曰：「汝莫心怀疑虑，不用苦赐（切）悲啼。汝是具足凡夫，如何得识于吾所讲涅盘之义。早是入吾师位，待我拜谢相公，回来与汝宣扬政（正）法。」于是远公直至相公面前，启相公曰：「但贱奴伏事相公日未浅（浅，未）施汗马之功。辄入寺中，有乱于法会。蒙相公慈造，未施罪愆，今对众前，请科痛杖。」于是相公闻语，举身自扑，匐面在地，更不再起。良久乃苏，进步向前启上人曰：「但弟子虽宰相，触事无堪，济举三□（愿），朝定浆（廷奖）用，凡夫肉眼，岂辩（辨）圣贤，负罪弥天，且放免尤，六载为奴，□使常在宅内，或即（粗）语嗔喝于上人，如是罪愆，如何忏悔。」远公曰：「缘贫道宿世曾为保见（儿），有其债负未还，欲得今世无冤，合来此处计会。一常（偿）百了，事且无疑。自今已后，前眼相看，更不用忧虑。」于是相公闻语，转更悲啼，伏愿上人慈悲，与说宿生果。远公曰：「相公前世作一个商人，他家白庄也是一个商人，相公遂于白庄边借钱五〔百〕贯文。是时贫道作保，后乃相公身亡，贫道欲拟填还，不幸亦死，轮回数遍，不愚（遇）相逢，已是因缘，保债得债。」于是相公闻语，进步向前，雨泪悲啼，自责愆过：「弟子自负他人债，即合自己常（偿）填，劳使上人之身，弟子若愚（遇）此身死后，必沈地狱。」远公曰：「今债已常（偿）了，勿致疑。从今已后，更不复作苦。劝门徒弟子欠债，直须还他。贫道为作保人，上（尚）自六载为奴不了。凡夫浅识，不且罪愆，广造众罪，如何忏悔。」是时听众雨泪悲啼，嗟念远公，尽怀惆怅，千人瞻礼，万众咨嗟，是日听众悉断悭贪。是时远公由未了，遂被会下诸□（众）及相公，再请远公重升高座。是日远公由（犹）如临崖枯木，再得逢春。亦似钩锢（沟洄）之鱼，蒙放却归江海。天生意气，不与凡同，骨貌神姿，世人之罕有。重声钟罄（磬），再举经题，为众宣扬。其时道安亦在会下而座。是时远公纔开经之题目，便感得地皆六种震摇，五色常（祥）云，长空而遍。百千天众，共奏宫商，无量圣贤，同声梵音，经声历历，法韵珊珊，大众睹此其希，听众言有。是时相公再在连（莲）宫之会，重开香积之筵，大集两街僧尼，遂将金刀落发。相公是日只于福光寺内，具将此事，写表奏上晋文皇帝。  

皇帝揽表大悦，龙颜频称善哉，惟言有。当时有敕：令中书门下，排比释、道、儒三教，同至福光寺内，迎请远公入其大内供养，是时续有敕旨：赐远公如意数珠串六环，锡□（杖）一□，意着僧依（衣）数对，兼将御轝，来迎远公入内。敕既行下，内外咸知。卿宰相排比，何铢（殊）鼎沸威仪，直入寺中，便请大师上轝。是时远公再三不肯，贫道是一界（介）凡僧，每谢君王，请命尼僧，却拟归山，即是贫道所愿。崔相公进步向前启言和尚：「伏愿慈悲，莫违所请，皇帝于大内颙颙专望，瞻仰上人，一为法界众生，二愿莫违皇帝清命。」远公既蒙再三邀请，遂乃进步而行，百般伎艺仙乐前迎，群宰喜贺当今万岁。远公出得寺门，约行百步以来，忽然腾空而去，莫知所在。相公忧惧，作礼天空，虔诚启告，大师有无边之力，伏愿乞舍慈悲，且依君王请命。行行启告，迤逦而行。是日也，远公早先至阁门谨取敕旨。于是皇帝知道远公到来，便出宫门，千回瞻礼，万遍虔恭。亦（一）见远公，龙颜大悦，喜也无尽。于是帝曰：「朕之少（小）国，喜遇上人降临，国人安泰，皆因和尚。」只于大内供养数年，六宫领仰，五院虔恭。皇帝于和尚处受三皈五戒，无不依从。自从远公于大内见诸宫常将字纸秽用茅厕之中，悉嗔诸人，以为偈曰：  

儒童说五典，释教立三宗，  

视礼行忠孝，挞遣出九农。  

长扬并五策，字与藏经同，  

不解生珍敬，秽用在厕中。  

悟灭恒沙罪，多生忏不客（容）。  

陷身五百劫，常作厕中虫。  

是时大内因远公说偈，尽皆修福。远公忽因一日，忆得阿□如来有言，遂便辞皇帝：「臣僧于大内，蒙陛下供养数年，今拟却归□山，伏乞陛下进旨（止）。」皇帝闻语，满目泪流，良久乃言和尚曰：「朕之小国，总无供养。上人数年，在其内中，朕且无心轻慢。朕虽为人主，滥处乾坤，每谢上人，来过小国。伏愿和尚慈悲，更住三、五日间，得之已否？」远公曰：「若夫涅盘之义，本无攀缘，若有攀缘，皆属忘（妄）想。伏愿陛下，莫怀惆怅，贫道有愿归山。」皇帝见他远公语切，便知情意难留，有敕先报六宫，闇里排比祖送。是时皇帝慕恋，辟宰冲冲，合国大臣，同时祖送。  

远公上路，离宫阙，别龙楼，望□山而路远，睹江河以逍遥。是日远公能涉长路而行，遂即密现神通。远公既出长安，足下云生如壮士展臂，须臾之间，便至□山。远公亦也不归旧寺，相去十里已来，于一峻岭上，权时结一草庵。彼中结跏敷坐，便即重寻旧卷，再举经声。荏苒之间，又经数月，远公忽望高原，乃唤（援）此上，其境峰峰鹤鸣，涧下龙吟，百谷千峰，例皆花发。地平长流之水，园开不朽之花，是如来修行之处。于是远公正坐，入其三昧。然净意澄心，思唯佛道，念浮生不久，想凡世而无堪，便将自性心王，造一法船，归依上界。远公造船，不用凡间料物，也不要诸般，自持无漏大乘，已为揽索，菩提般若，用作拘（勾）栏，金刚密迹，已为（下阙）  

开宝五年张长继书记（原卷抄至此止）  

### 八、韩擒虎话本  

会昌帝临朝之日，不有三宝，毁坼（拆）迦蓝，感得海内僧尼，尽总还俗回避，说其中有一僧名号法华和尚，家住邢州，知主上无道，遂复裹经题，真（直）至□州山内隐藏，权时系一茅庵，莫不朝朝转念，日日看经。感得八个人，不显姓名，日日来听。或朝一日，有七人先来，一人后到。法华和尚心内有宜（疑），发言便问：「启言老人，住居何处？姓字名谁？每日八人齐来，君子因何后到？」老人答曰：「□（某）等不是别人，是八大海龙王，知和尚看一部法华经义，□回施功德，与我等水族眷属，例皆同沽福利。某等眷属并无报答，恐和尚有难，特来护助，失来莫怪后到。为□州杨坚，限百日之内，合有天分，为戴平天□（冠）不稳，与□（换）脑盖骨去来。和尚若也不信，使君现患生脑疼次无人医疗。某等弟兄八人别无报答，有一合（盒）龙膏，度与和尚。若到随州使君面前，已（以）膏便涂，必得痊差（瘥）。若也得教（效），事须委嘱，限百日之内，有使臣诏来，进一日亡，退一日则伤。若已（以）后为君，事复再兴佛法，即是某等愿足。且辞和尚去也。」道游（由）言讫，忽然不见。  

法华和尚见龙王去后，直到随州衙门。门司入报，「外头有一僧，善有妙术，口称医疗，不感（敢）不报。」使君闻语，遂命和尚升厅而坐。发言相问，是某□（体）患生脑疼，检尽药方，医疗不得。知道和尚现有妙术，若也得教（效），必不相负。法华和尚闻语，逐（遂）袖内取出合（盒）子，已（以）龙仙膏往顶门便涂。说此膏未到顶门一半也无，才到脑盖骨上，一似佛手捻却。使君得教（效），顶谒再三，启言和尚：「虽自官家明有宣头，不得隐藏师僧，且在某衙府回避，乞（岂）不好事。」法华和尚闻语，亿（忆）得龙王委嘱，不感（敢）久住。启言使君：「限百日之内，合有天分。若有使臣诏来，进一日亡，退一日伤，即是贫道愿足。若也已后为君，事须再兴佛法。且辞使君归山去也。」使君见和尚去后，心内由（犹）自有疑，遂书壁为记。  

前后不经所（数）旬，裹（果）然司天太监，夜官（观）虔（干）象，知随州杨坚限百日之内，合有天分，具表奏闻。皇帝揽表，似大杵中心，遂差殿头高品直诣随州宣诏。使君蒙诏，不感（敢）久住，遂与来使登徙（途）进发，迅速不停，直至长安十里有余常乐驿安下。殷（憩）歇才定。使君忽思量得法华和尚委嘱，限百日之内，合有天分，进一日亡，退一日伤。是我今朝现（见），必应遭他毒手。思量言讫，遂命天使同共商量，后来日朝现（见）。天使唱喏，具表奏闻。皇帝揽表，大悦龙颜。唯有杨妃满目流泪。皇帝亦见，宣问皇后：「缘即罪杨坚一人，不□（干）皇后之事。」杨妃拜谢，便来后宫，心口思量：「阿耶来日朝近（觐），必应遭他毒手。我为皇后，荣得兮（奚）为，不如服毒先死，免见使君受苦。」思量言讫，香汤沐浴，改□（换）衣装，满一杯药酒在镜台前头，皇后重梳婵嫔（蝉鬓），载（再）画娥媚（蛾眉）。整梳装之次，镜内忽见一人，回故（顾）而趣，员（原）是圣人，从坐而起。皇帝宣问：「皇后梳装如常，要酒何用？」杨妃蒙问，系（喜）从天降，启言圣人：「但臣妾梳装，须饮此酒一盏，一要□（软）发，二要贮颜。且徒（图）供奉圣人，别无余事。」皇帝闻语，喜不自身（胜），皇后上（尚）自贮颜，寡人饮了也莫端正。」杨妃闻语，连忙捧盏，启言陛下：「臣妾饮时，号目（曰）发装酒。圣人若饮，改却酒名，唤即甚得，号曰万岁杯，愿圣人万岁、万万岁！」皇帝不知药酒，捻得便饮。说者酒未饮之时一事无，才到口中，脑烈（裂）身死。杨妃亦见，拽得灵衬（榇），在龙床底下。权时把□（敷）壁遮拦。便来前殿，遂差内使一人，直到宣诏杨坚。使君蒙诏，一似大杵中心，不感（敢）为（违）他宣命，当时朝现（见），直诣合门，所司入奏。杨妃闻奏，便令赐对。使君得对，趍过箫墙，拜舞吋呼万岁。杨妃亦见，处分左右：「册起使君，便赐上殿。」杨坚举目忽见皇后，心口思量：「是我今日莫逃得此难。」思量言讫，便上殿来。杨妃问言：「阿耶莫怕，主上龙归仓海，今日便作万乘军（君）王。」杨坚闻语，犹自疑或（惑）。「若也不信，行到龙床底下，见其灵衬，方可便信。」杨坚启言皇后：「某缘力微，如何即是。」皇后问言：「阿耶朝廷与甚人诉（素）善？」「某与左右金吾有分。」皇后闻言，缘二人权绾总在手头，何忧大事不成。遂来前殿，差一人宣诏左右金吾上将军胡朗。二人蒙诏，直至殿前，忽见杨坚，心内有疑。皇后宣问：「将军知道，与使君有分。主上已龙归仓海，今拟册立使君为军（君），卿意者何？」朗启言皇后：「册立则得，争况合朝大臣，如何即是？」皇后问言：「将军今夜点检御军五百，须得阔刃陌刀，甲幕下埋伏。阿奴来日，前朝自几（己）宣问，若也册立使君为军（君），万事不言。一句参差，殿前□杀。别立一作大臣，乞（岂）不好事。」将军唱喏，遂点检御军五百，甲幕下埋伏乞（讫）。后来日前朝，应是文武百寮大臣□在殿前。皇后宣问：「主上以（已）龙归仓海，今拟册立随州杨使君为乾坤之主，卿意者何？」道犹言讫，拂袖便去。应是文武百寮大臣不册（测）□（涯）济（际），心内疑或（惑），望殿而趣，见一白羊身长一丈二尺，张齖（牙）利口，便下殿来，哮吼如雷，拟吞合朝大臣。众人亦见，便知杨坚合有天分，一齐拜舞，吋呼万岁。遂乃册立，自称随文皇帝。感得四夷归顺，八蛮来降。  

时有金璘陈王，知道杨坚为军（君），心生不负（服）。宣诏合朝大臣，□在殿前，当时宣问：「阿奴今拟兴兵，收伏狂秦，卿意者何？」时有镇国上将军仕蛮奴越班走出奏而言曰：「臣启陛下，且愿拜将出师，剪戮后，收下西秦，驾行便去。」陈王闻语，衣（依）卿所奏，遂拜箫磨呵周罗侯二人为将，收伏狂秦。二人受宣，拜舞谢恩，领军四十余万，登途进发。不经旬日，直至锅口下营憩歇。二将商量，两道行军，各二十余万。箫磨呵打宋、卞、陈、许，周罗侯收安、伏、唐、邓。寄（既）入界守（首），乡村百姓具表闻天，皇帝揽表，似大□（杵）中心。遂搥锺（钟）击鼓，聚集文武百寮大臣，□在殿前。皇帝宣问：「阿奴无得（德），槛（滥）处为军（君），今有金璘陈叔古（宝）便生为（违）背，不顺阿奴，今拟拜将出师剪戮，甚人去得？」时有左勒将贺若弼越班走出，启言陛下：「臣愿请军去得。」贺若弼才请军之次，有一个人不恐。是甚人？是即大名将是韩熊男，幼失其父，自训其名号曰衾虎，心生不分（忿），越班走出，臣启陛下：「蹄觥小水，争福大海沧波；贾（假）饶蝼蚁成墔（堆），傩（那）能与天为患。臣愿请军，克日活□（擒）陈王进上，感（敢）不奏。」皇帝闻语，亦见衾虎年登一十三岁，妳腥未落，有日大□，今阿奴何愁社稷！拟拜韩衾虎为将，恐为阻着贺若弼。拟二人□拜为将，殿前上（尚）自如此，领兵在外，必争人我。卿二人且归私地（第），后来日前朝，别有宣至。乞（迄）后来日前朝，合朝大臣□在殿前，遂色金铸印，拜弟杨素为都招罚使，弟（第）二拜贺若弼为副知节，第三韩衾虎为行营马步使。三人受宣，拜舞谢恩，走出朝门，领军三十余万，登途进发，迅速不停，直到郑州。有先峰（锋）马掬（探）得箫磨呵领军二十余万，陈留下营，具事由回报。上将军杨素闻语，当处下营，升枨而坐。遂唤二将，□在面前，遂问二将：「随文皇帝殿前有言，请军（君）克收金璘。如今贼军府迫，甚人去得？若也得胜回过，具表奏闻。」将军才问，韩衾虎越班便出，启言将军：「衾虎去得。」「要军多少？」「要马步军三万五千。」便令交付。  

衾虎得兵，进军便起，迅速不停。来到中谋（中牟）境上，□（屯）军便住。衾虎升帐而坐，遂唤一官□（健）只在面前，载（再）三处分：「公解探事，一取将军处分，探得军机，速便早回，与公重赏。」官健唱喏。丐（改）换衣装，作一百姓装褁（裹），担得一栲栳馒头，直到箫磨呵寨内，当时便卖。探得军机，即便回来。到将军帐前唱喏便报。衾虎问言：「官健，军机若何？」官健祗对：「马军是海眼皂旗，步人是红旗，胜字田心，大开寨门，一任百姓，来往买卖。」衾虎闻语，便知箫磨呵不是作家战将。自故（古）有言：「军慢即将妖，主慢即国倾。」道由言讫，处分儿郎，丐□（改换）旗号，夜至黄昏，登途便起。去箫磨呵寨廿余里，偷路而过，迅速不停。来到金璘江□（岸），虏劫舟舡，领军便过。到得南□（岸），应是舟舡，溺在水中，遂却继自家旗号，显起衾虎之名。引军打劫，直到石头□（店）。人户告级（急），具表奏闻。陈王揽表，似大杵中心。遂搥锺（钟）打鼓，聚集文武百（寮）大臣，□在殿前。陈王宣问：「阿奴无得（德），槛（滥）处称尊。今有随驾兵仕到来，甚人敌得？」陈王裁（纔）问，时有三十年名将镇国任蛮奴越班走出，臣启大王：「不知随驾兵事多少？缘衾虎领军三万五千，臣愿请军三万五千，不肖（消）展阵开旗，闻蛮奴之名，即便降来。」陈王闻语，便交点检，物（勿）令迟滞。蛮奴遂领军三万五千，直到衾虎阵面，一齐□旗大噉（喊），色（索）随驾兵事交战。衾虎亦见，领军便来，高声便问：「上将姓字名谁，官居何为（位）？」将军祗对：「某姓任名蛮奴，官职镇国大将军。」衾虎闻言，满目泪流。亿（忆）得「亡父委嘱：『若也已后为将，到金璘之日，有一名将任蛮奴与阿耶同堂学业，传笔抄书。见面之时，切须存其父子之礼。』谁知今日相逢！」思量言讫，遂乃前来启言将军：「但衾虎三扙在身，拜跪不得，乞将军不怪。」蛮奴闻语，即次便是韩熊男，心口思量：「父不得与子交战。」问言衾虎：「收军却回，蛮奴奏上陈王差使，私同作一礼义之国，乞（岂）不好事！」衾虎闻语，心生不分（忿）。启言将军：「但某面辞随文皇帝之日，克收金璘。一事未成，回去须得三般之物，进上随文皇帝，即便却回。」蛮奴闻语：「弟（第）一要何物？」衾虎答曰：「某弟一。要陈家地理山河，人户数目，即便却回。」蛮奴闻言：「此缘小事，后某奏上陈王。」蛮奴问言：「弟二要何物？」衾虎答曰：「某弟二，要兵马库藏，赏设三军，即便却回。」蛮奴问：「弟三要何物？」衾虎答言：「某弟三，要陈叔保手（首）进上随文皇帝，即便却回。」蛮奴闻言，知子无礼，忽然大怒。衾虎亦见，拔剑便赫，问言将军：「但衾虎手内之剑，是随文皇帝殿前宣赐，上含霜雪，临阵交丰（锋），不识亲疏。」蛮奴闻语，回马遂排一左掩右夷阵，色（索）随驾兵士交战。衾虎亦见，破颜微笑，问言诸将：「还识此阵？」诸将例皆不识。但衾虎虽在幼年，也曾博揽（览）亡父兵书。「此是左掩右□（移—夷）阵，见前面津口红旗，下面□是□□，李（里）有□勾搭索，不得打着，切须既（记）。」当见右夷阵上，人缘（员）教（较）多，前头□是弓弩。衾虎有令：「□旗大噉（喊），旗亚齐入，若一人退后，斩剎（杀）诸将，莫言不道！」言讫，□旗大噉（喊），一齐便入，此阵一击，当时瓦解。蛮奴领得战残兵士，便入城来。陈王闻语，大怒非常，处分左右，令交托（拖）入。横拖到（倒）拽，直至殿前。责而言曰：「□（□）耐遮（这）贼，临阵交锋，识认亲情，坏却阿奴社稷。败军之将，□令难存，亡国大夫，罪当难赦，拖出军门，斩了报来。」任蛮奴不分（忿），册起头，「合负大王万死，乞载（再）请军，与随驾兵士交战。」陈王闻语，念见名将即大功训（勋），处分左右，放起头稍。蛮奴拜舞谢恩，奏而言曰：「臣愿请军，敬（敢）与随驾兵士交战，得胜回过，册立大王，面南称尊，不是好事！」陈王闻语，便交点检在城兵士，便令交割。蛮奴领军，心生不分（忿），从城排一引龙出水阵，直至随驾兵士阵前，被（□）旗大噉（喊），便索交战。衾虎亦见，破颜微笑，或遇诸将，「蛮奴是即大名将，乍舒（输）心生不分（忿），从城排一大阵，识也不识？」诸将启言将军：「但某即知用命，不会兵书，将军若何。」衾虎闻语，「但某虽自年幼，也览亡父兵书，若逢引龙出水阵，须排五虎拟山阵。」道由言讫，此阵便圆。缘无将来头（投），心生疑或（惑）。回观此阵，虎无爪齖（牙），争恐猛利，遂抽衙（压）队弓箭五百人，已（以）安爪衙（牙）。排此阵是甚时甚节？是寅年、寅月、寅日、寅时。此阵既圆，上合天地。蛮奴亦见，失却随驾兵士，见遍野□是大虫，张齖（牙）利口，来吞金璘。蛮奴心口思微（惟）：「若逢五虎拟山之阵，须排三十六万人伦枪之阵，击十日十夜，胜败由未知。我□（把）些子兵士，似一斤之肉，入在虎齖（牙），不蝼咬嚼，博唼之间，并乃倾尽。我闻公（功）成者去，未来者休，不如捣（倒）弋（戈）卸甲来降。」思量言讫，莫不草绳自缚，黄麻半（绊）肘，直到将军马前。衾虎亦见，处分左右，册起蛮奴，「具狄（敌）者煞，来头（投）便是一家，容某奏上随文皇帝，请作叔父恩养，即是衾虎愿足。」道由言讫，领军便入城迟（池）。陈王见随驾兵士到来，遂乃波逃入一枯井，神明不助，化为平地。将士亦见，当下□（擒）将，□（把）在将军马前，责而言曰：「□耐遮（这）贼心生为倍（违背），效（搅）乱中圆（原），今日把来，有甚李（理）说。」陈王备侧（被责），度（杜）口无词。遂陷居（车）而再（载），同朝随文皇帝，迅速不停，直到新安界守（首）。有先逢（锋）使探得周罗侯领军二十余万，疑（拟）劫本主。衾虎闻言，遂命陈王侧（责）而言曰：「是（事）君为陪（违背），于天不佑，先斩公手（首），在（再）居中营，后周罗侯交战。」陈王闻语，启言将军：「容某修书与周罗侯降来，乞（岂）不好事。」衾虎闻语，便令修书。陈王书曰：「阿奴本任金璘之日，地管五十余州，三百余县，握万里山河，权军百万，便拟横行天下，自号称尊。不知衾虎兵士到来一击，当时瓦解，当下□（擒）将，贾（假）饶卿虽自权军，不得与随驾交战。若也心中疑或（惑），于天不佑。今陈王书到周罗侯手内开坼。」修书寄必（既毕），遂差一小将直至周罗侯寨内送书。罗侯得书，满目泪流，心口思量：「我主上由（犹）自□将，假饶得胜回弋（戈），公（功）归何处？」思量言讫：「大凡男子，随几（机）而变，不如降他。」先送二十万军衣甲，然后草绳自缚，直到将军马前，启而言曰：「某缘是败君（军）之将，死活二徒（途），伏乞将军一降。」衾虎闻言：「或遇将军，具狄（敌）者煞，来头（投）便是一家。」既得主将二人，登途进发，星夜不停，同朝随文皇帝。皇帝览表，大悦龙颜，便令赐对。衾虎得对，先进上主将二人，然后迻过箫墙，拜舞吋呼万岁。皇帝亦见，大悦龙颜，赐卿且归私地（第）憩歇。后（候）杨素到来，别有宣至。衾虎拜舞谢恩，走出朝门，私宅憩歇。前后不经旬日，杨素战箫磨呵得胜回过，直诣合门。所司入奏，皇帝闻奏，便令赐对。杨素得对，趍过箫墙，拜舞吋呼万岁。皇帝亦见，遂诏合朝大臣，□在殿前，色金铸印，遂拜韩衾虎为开国公，姚（遥）守阳州节度。第二拜杨素东凉留守。第三赐贺若弼锦彩罗绫，金银器物。三将受宣，拜舞谢恩，走出朝门，各归私地（第）。  

前后不经旬日，有北蕃大下婵（单）于遂差突厥守（首）领为使，直到长安，遂色（索）随文皇帝交战。皇帝闻语，聚集文武百寮大臣，□在殿前，皇帝宣问：「婵（单）于色（索）寡人交战，卿意者〔何〕？」皇帝才问，蕃使不识朝疑（仪），越班走出，臣启陛下：「蕃家弓箭为上，赌射只在殿前。若解微臣箭得，年年送供（贡），累岁称臣。若也解箭不得，只在殿前，定其社稷。」皇帝闻奏，即在殿前，遂安社（射）堕（垛），画二鹿，便交赌射。蕃人已见，喜不自升（胜），拜谢皇帝，当时便射。箭发离弦，势同僻（劈）竹，不东不西，恰向鹿齐（脐）中箭。皇帝亦见，宣问大臣：「甚人解得？」时有左勒将贺若弼，臣愿解箭。皇帝闻语，衣（依）卿所奏。贺若弼此时臂上捻弓，□间取箭，答（搭）阔（括）齐弦，当时便射。箭起离弦，不东不西，同孔便中，皇帝亦见，大悦龙颜，应是合朝大臣，一齐拜舞，吋呼万岁。时韩衾虎亦见箭不解，不恐拜舞，独立殿前。皇帝宣问：「卿意者何？」衾虎奏曰：「臣愿解箭。」皇帝闻语，衣（依）卿所奏。衾虎拜谢，遂臂上捻弓，腰间取箭，答（搭）阔（括）当弦，当时便射。箭既离弦，世（势）同雷吼，不东不西，去蕃人箭阔（括）便中，从□至镞，突然便过，去射堕十步有余，入土三尺。蕃人亦见，惊怕非常，连忙前来，侧身便拜。衾虎亦见，责而言曰：「□耐小兽，便意生心，扰乱中园（原），如今殿前，有何理说。」蕃将闻语，惊怕非常，当时便辞，登徒（途）进发。随文皇帝亦见，遂差韩衾虎为使和蕃。衾虎受宣，拜舞谢恩，面辞圣人，与蕃将登途进发。  

前后不经旬日，便到蕃家解守（界首）。单于接得天使，升帐而坐，遂唤三十六射鵰王子，□在面前处分：「缘天使在此，并无歌乐，蕃家弓箭为上，射鵰洛（落）□（雁），供养天使。」王子唱喏，一时上马，忽见一鵰从北便来，王子亦见，当时便射，箭既离弦，不东不西，况鵰前翅过。单于亦见，忽然大怒，处分左右，把下王子，便擗腹取心，有挫我蕃家先祖。天使亦见，仿（方）便来救，启言蕃王：「王子此度且放。但某愿请弓箭，射鵰供养单于。」单于闻语，遂度与天使弓箭。衾虎接得，思微（惟）中间，忽有双鵰，争食飞来。衾虎亦见，喜不自胜，祗□（揖）蕃王，当时来射。衾虎十步地走马，二十步把臂上捻弓，三十步腰间取箭，四十步搭阔（括）当弦，拽弓叫圆，五十步翻身倍（背）射，箭既离弦，世（势）同僻（劈）竹，不东不西，况前鵰咽喉中箭，突然而过，况后鵰僻（劈）心便着，双鵰齐落马前。蕃王亦见，一齐唱好。天使接世（势）便赫：「但衾虎弓箭少会些些，随文皇帝有一百二十栺（指）撝射燕（雁），都尽□好手。」蕃王闻语，连忙下马，遥望南朝拜舞，吋呼万岁。拜舞既了，遂拣紬马百疋（匹），明驼千头，骨咄羦羝麋鹿麝香，盘缠天使。衾虎便辞，登途进发。前后不经旬日，便达长安，直诣合门。所司入奏，皇帝闻语，便令赐对。衾虎得对，趍过箫墙，拜舞吋呼万岁。皇帝亦见，喜不自升（胜），遂赐衾虎锦彩罗□（纨），金银器物，美人一对。且归私地（第）憩歇，一月后别有进旨。衾虎拜武（舞）谢恩，便来私宅憩歇。  

前后不经两旬，忽觉神赐（思）不安，眼〔□〕耳热，心口思量，升厅而坐，由未定，惚（忽）然十字地烈（裂），涌出一人，身披黄金锁甲，顶戴凤翅，头毛（牟）按三丈头低，高声唱喏。衾虎亦见，当时便问：「公是甚人？」神人答曰：「某缘（原）是五道将军。」「何来？」「夜来三更奉天苻（符）牒下，将军合作阴司之主。」衾虎闻语：「或遇五道大神，但某请假三日，得之已府（否）？」五道大神启言将军：「缘鬼神阴司，无人主管，一时一克（刻）不得。」衾虎闻语，惚（忽）然大怒，问：「你属甚人所管？」「某属大王所管。」衾虎侧（责）言：「不缘未辞本王，左胁下与一百铁棒。」五道将军闻语，□（吓）得甲（浃）贝（背）汗流。臣启大王：「莫道三日，请假一月已来□得。」衾虎处分五道将军：「速去阴司检鬼神，后弟（第）三日祗候。」五道将军唱喏影（隐）灭身形。衾虎见五道将军去后，遂写表闻天，具事由奏上随文皇帝。皇帝揽表，惊讶非常，宣诏衾虎，直到殿前。「缘朕之无得（德），滥处称尊，不知将军作阴司之主，阿奴社稷若何？」衾虎奏曰：「臣启陛下，若有大难，但知启告，微臣必领阴军相助。」皇帝闻奏，遂诏合朝大臣内宴三日，只在殿前与衾虎取别。恰到第三日整歌欢之此（次），忽有一人着紫，忽见一人着绯，乘一朵黑云，立在殿前，高声唱喏。衾虎亦见，「殿前立着甚人？」当时祗对：「某缘二人是天曹地府，来取大王，更无别事。」衾虎闻语：「且赐酒□（饭）管领，且在一边。」二人唱喏，各归一面。衾虎且与圣人取别，面辞合朝大臣，来入自宅内，委嘱妻男，合宅良贱，且辞去也。道由言讫，便奔床卧，才着锦被盖却，摸马举鞍，便升云雾，来到隋文皇帝殿前，且辞陛下去也。皇帝亦见，满目泪流，遂执盏酹酒祭而言曰。画本既终，并无抄略。（原文至此完）  

### 九、唐太宗入冥记  

（前缺）阎使人□□□□□□□□□□□罪未了，□□语惊而言曰：「忆德（得）武德三年至伍年收六十四头□□曰，朕自亲征，无阵不经，无阵不历，杀人数广。昔日□□，今受罪由（犹）自未了，朕即如何归得生路？」忧心若醉。□□即引行，帝乃随逐，入得朝门萧立定，通事「舍□□唐天子太宗皇帝李□（某）生魂。」使人唱喏，引至殿□□设拜，皇帝不施拜礼。殿上有高品一人喝云：「大唐天子□□□（太宗皇）帝，何不拜舞？」皇帝未喝之时，由（犹）校（觉）可，亦（一）见被喝，便即□（高）声而言：「索朕拜舞者，是何人也？朕在长安之日，只是受□□□（人拜舞），不惯拜人。殿上索朕拜舞者，应莫不是人？朕是大□□□（唐天子），阎罗王是鬼团头，因何索朕拜舞？」阎罗王被骂，□□羞见地狱，有耻于群臣。遂乃作色动容，处分左右，□□□阎罗□□□推勘页过□□□唱喏，便引□□□□□□□□□长安去也。今问□□判官名甚？□□□判官懆恶，不敢道名字。帝曰：「卿近前来轻道。」「□□□姓催名子玉。」「朕当识。」纔言讫，使人引皇帝至□□院门，使人奏曰：「伏惟陛下且立在此，容臣入报判官□□□速来。」言讫，使者到厅前拜了，「启判官，奉大王处□□（分将）太宗皇〔帝〕生魂到，领判官推勘，见在门外，未敢引□（入）。」□（催）子玉闻语，惊忙起立，惟言「祸事」。兼云：「子玉是人臣，□□远迎皇帝，却交人君向门外祗候，微臣子玉□□乖礼！又复见（现）任辅杨（阳）县尉，当家伍百余口，跃马肉食。□是皇帝所司，今到冥司，全无主领之分，事将□怠。若勘皇帝命尽，即万事绝言。或若有寿，□□长安，伍佰余口，则须变为鱼肉。岂不缘子玉冥司□乖。」此时催子玉忧惶不巳。皇帝见使人久不出□□（来，心）□思惟，「应莫被使者于催判官说朕恶事？」皇□（帝）□时，未免忧惶。于〔是〕催子玉忙然索公服执槐笏□□下厅，安定神思。须臾，自通名衔唱喏，走出，至□（皇）帝前拜舞，□呼万岁，匐面在地，专候进旨。□（皇）帝问曰：「朕前拜舞者，不是辅阳县尉催子玉否？」□□称臣，「赐卿无畏，平身祗对朕。」此时皇帝缘心□□，便问催子玉，「卿与李□风为知己朝廷否？」催子玉□□（答曰）：「臣与李干风为朝廷。」帝曰「卿既与李干风为□□（知己）朝庭，情分如何？」子玉曰：「臣与李干风为朝庭已来，□□管鲍。」帝曰：「甚浓厚！李干风有书与卿，见在□□。」催子〔玉〕闻道有书，情似不悦。皇帝遂取书，分付□□（催子）玉跪而授之，拜舞谢帝讫，收在怀中。皇帝问□□（催子）玉，「何不读书？」催子玉奏曰：「臣缘卑，不合对陛下读□□□有失朝仪。」帝曰：「赐卿无畏，与朕读之。」催子玉既□□□命拜了，对帝前坼（拆）书便读。子玉读书已了，情意□□，更无君臣之礼。对帝前遥望长安，便言：「李干风□□真共你是朝廷，岂合将书嘱这个事来！」皇帝□（闻）此语，毛（无）地自容。遂低心下意，软语问催子〔玉〕曰：「卿口书中事意，可否之间，速奏一言，与宽朕怀。」催子□□（玉答）曰：「得则得，在事实校（较）难。」皇帝又问道校难之□□意惨然。遂即告子玉曰：「朕被卿追来，束手□至，且缘太宗（子）年幼，国计事大，不忘归生多时。如□□朕三五日间，与卿却到长安，嘱咐社稷与太子了，□来对会非晚。」皇帝此时论著太子，涕泪交流。□□（子玉）见君王惆怅，遂即奏曰：「伏维陛下，且赐宽怀。过□□臣商量。」皇帝遂衣（依）催子玉所请，进步而行。催□□（子玉）前，皇帝随后，入得屏墙内东面，见有廿所已来，□□（皇帝）问从者，第六曹司内有两人哭为何事，得尔许哀。□□催子〔玉〕奏曰：「不是余人，健成元吉二太子。」皇帝闻之，□□语催子玉曰：「朕不因卿追来到此，凭何得见兄弟□？」□（催）子玉奏曰：「二太子在来多时，频通款状，苦请追取陛下。□□称诉冤屈，词状颇切，所以追到陛下对直。陛〔下〕若不见□□，臣与陛下作计校有路；陛下若入曹司，与二太子相见，□□怨家相逢，臣亦无门救得陛下。应不得却归长□（安）。惟陛下不用看去，甚将稳便。」帝闻此语，更不敢□□，遂□□（匆匆）上厅而坐。其催子玉于阶下立通曹官入□□皇帝，唱喏走入，拜了起居，再拜走出。帝问催□□（子玉）曰：「适来厅前拜者是何人？」催子玉奏曰：「是六曹官。」帝又问：「何为六曹官？」催子玉奏曰：「阳道呼为六曹官，□□（阴道）呼为六曹官。」皇帝曰：「卿何不上厅与朕相伴语□？」□（催）子玉奏曰：「臣缘官卑，不合〔与〕陛下同厅对坐。」帝曰：「卿至□□（长安）之日，卿即官卑，今在冥司，须□□上来。」催子玉拜了，□□□坐。皇帝既头而看屏墙外，……亦见便识。催子玉以手招之，……走到厅前拜了，上厅立定……在长安之日，有何善事，造何……子童向前叉手启判官云：「皇……来并无善事，亦不书写经像，……阴道与功德为凭，今皇帝……帝却归生路。催子玉又问……□□善童子启判官曰：「皇帝……下大赦三度曲恩，催子玉曰：「……判放着三万六千五佰五十……造多少功德？」善童子曰：「此事……量功德使即知。」催子玉问……  

（上缺）将来逡巡取到，放在案□□□□□□□□本院唤即须来。」六曹官唱喏，却归本□□□□皇帝曰：「此案上三卷文书，便是陛下命禄。及造□□，一一见在其中。今欲与陛下检寻勾改，未敢擅□。」□（皇）帝曰：「依卿所奏，与朕尽意如法勾改。」催子玉却据□□而坐，检寻文部（簿），皇帝命禄归尽。遂依命禄上□□命禄额上添禄，又注：「十年天子，再归阳道。」催子玉添□（禄）已讫，心口思惟：「我缘生时官卑，不因追皇帝至□□，凭何得见皇帝面？今此觅取一员政官。」遂□□笏奏曰：「臣与陛下勾改之案了。」皇帝曰：「如何也？卿□速奏朕知。」催子玉又心口思惟：「我不辞便道注得『□□天子』即得，忽若皇帝不遂我心中所求之事，不可却□□三年伍年，且须少道。」崔子玉奏曰：「微臣何无得陛下□躬到此。但臣与陛下添注命禄，更得五年，却□阳道。」「朕若到长安城，天上应有进贡物，悉□（赐）与卿。」崔子玉又心口思惟：「此度许五年，即赐我钱物。□□更许五年，必合得一员政官。」遂再奏曰：「臣缘□□，昔言已主（注）得五年归生路，臣与李干风为知与（己），□□将书来苦嘱，非不懃殷。臣与李干风更与陛□（下）□五年，计十年，再归长安城。」皇帝□（再）闻所奏，语□□（崔子）玉：「朕深愧卿与朕再三添注，朕若到长安城，□□有进贡钱物，悉□赐卿。」崔子玉又心口思惟：「皇□（帝）两度只与我钱物，尽不道与崔子玉官职，将知皇□（帝）大惜官职。」崔子玉见皇帝不道与官，心口思□（惟），良久不语。皇帝遂问崔子玉：「卿适来奏朕，□朕却归阳道。朕到长安取卿，卿须朝朕。」崔□□（子玉）曰：「臣当朝陛下。」帝曰：「卿早晚放朕归去？」崔□□（子玉）奏曰：「伏惟朕下通一纸文状，以为案底。」帝曰：「朕□之日，不曾解通文状，如何通得。」崔子玉曰又心口思惟：「□不□（痛）吓，然可觅得官职！」子玉遂乃奏曰：「陛下若□□（不通）文状，臣有一个问头，陛下若答得，即却归长安；若□□（答不）得，应不及再归生路。」皇帝闻已，忙怕极甚，若嘱□（崔）子玉；「卿与我出一个异（易）问头，朕必不负卿。」崔子玉觅官心切，便索□（纸）祗□（揖）皇帝了，自出问□（头）云：「问大唐天子太宗皇帝去武德七年，为甚□□（杀兄）弟于前殿，囚慈父于后宫？仰答！」崔子玉书□□与皇帝。〔皇帝〕把得问头寻读，闷闷不已，如杵中心，□（抛）□（问）头在地，语子玉：「此问头交朕争答不得！」子玉见□□有忧，遂收问头，执而奏曰：「陛下答不得，臣为陛下代答得无？」皇帝既闻其奏，大悦龙颜，「□（依）卿所奏。」崔子玉又奏云：「臣为陛下答此问头，必□陛下大开口。」帝曰：「与朕答问头，又交朕大开口，何□？」子玉奏曰：「不是那个大开口，臣缘在生官卑，见（现）□（任）辅阳县尉。乞陛下殿前赐臣一足之地，立死□幸。」皇帝语子玉：「卿要何官职？卿何不早道！」又□（问）：「是何处人事（氏）？」崔子玉奏曰：「臣是蒲州人事（氏）。」皇帝曰：「□卿蒲州刺史兼河北廿四州采访使，官至御史大夫，赐□□（紫金）鱼袋，仍赐蒲州县库钱二万贯，与卿资家。」崔□□（子玉）奉口敕赐官，下厅拜舞，谢皇帝讫，上厅坐定。□（答）问头次，报：「天苻（符）使下。」崔子玉问：「何来？」使启判官：「判官往□□授蒲州刺史兼河北廿四州采访使，官至御史大夫，赐紫□（金）□（鱼）袋，仍赐辅阳县正库钱二万贯。今日天苻崔子玉云。」□（皇）帝曰：「天苻早知，朕闻阴补阳授，盖不虚矣。」崔子玉□□与皇帝答问头，此时只用六字便答了。云：「大圣灭族□□。」崔子玉书了似帝，欢喜倍常。崔子玉呈了收却，又□（曰）：「陛下若到长安，须修功德，发走马使，令放天下大赦，仍□□门街西边寺录，讲大云经。陛下自出己分钱，抄写大□□（云经）。」崔子玉遂依帝命取纸一依前功德数抄写一本，度与□□（皇帝）收得插在怀中。皇帝语子玉曰：「朕稍似饥餧（馁），如□□（何得）饭？」子玉奏曰：「陛下若饥，臣当取饭。」崔子玉左右处□□（下缺）  

### 十、叶净能诗  

（前缺）〔会〕嵇（稽）山会叶观中，女见（冠）□□悉解符录（箓），后（复）依〔太〕上老君之教。净能一见慕之，便即留意，住在观内，□一道仕。日夜精修，懃苦而学。长年廿，便入道门。身为摴（樗）冠黄被（帔），卷不离手，志咸敢（感）神，遂得神人而见，净能亦不知何处而来。书云：净能年幼，专心道门，感得天（大）罗宫帝释，差一神人，送此符本一卷与净能，令净能志心懃而学，勿遣人知也。得成，无所不遂，尊师匆□升天，须去即〔去〕，须来便来。推五岳即须臾，喝太阳海水，时向逆流，通幽动〔微〕，制约宇宙，造化之内，无人可皆（偕）。若不志道法之玄，心都被符所损，天上天下，一切灵祇名字，留在此符本之中，吾亦不能言，忠人知天文，辞尊师去后，于大罗天中，为期相见。须臾之间，净能不见神人。当时倾心在道，更无退心。便开符读之，脚下分明，悉住（注）鬼神名字，皆论世上精魅。不禁小耶（邪），忽要拔地移山，即使一神符。净能便于会嵇山内，精法人（上）应天门，下通〔地〕理，天下鬼神，尽被净能招将，神祇无有不伏驱使。净能便于会嵇内令人鬼神□驰魅，无不遂心，要呼便呼，须使便使。若在道精熟，符录（箓）最绝，宇宙之内，无过叶净能者矣。  

况且道士美貌清畅，情伤（肠）宽闲，若至太处，性同暖□（缓急），一旦意欲游行，心士（事）只在须臾。日行三万五万里。若不餐，动经三十五十日；要餐，顿可食六七十料不足。或即隐身没影，即便化作一百个人。今乃愚（遇）唐朝天子，三皇五帝开辟以来，未似我〔玄〕宗皇帝圣明。朝庭卿相，言无诵（谄）佞。帝号开元。自帝每修道者，敕命天下修造尊容，并及观舍殿，□崇道教。净能自会嵇山适长安，留名。行经数日，大罗王化作一河水，其河阔五里已来，又无桥舡渡人之处，而试净能。遂书符一道，抛向水中，其河枯竭，净能即行。  

经数日，得至华州，华阴悬（县）东五里已来。其年四月选，悉皆赴任。有常州无锡悬（县）令张令将妻及男女于华岳神前过。其张令将妻，酒脯驼马，奠祭岳神求福。适会此日岳神在庙中阙第三夫人，放到店中，夜至三更，使人娶之。三更三点，忽尔卒亡。悬（县）令不知是岳神将娶，号天大哭，情缠绵。其净能在于侧近店上宿，忽闻哭声甚切。净能遂问：「何故哭？」张令曰：「其夜妻子卒亡。」净能曰：「必被岳神取（娶）也！」欲与张令妻再活。张令曰：「启尊师：若化救得再活，煞身乃不敢有违，□其尊师命矣。」净能问长官曰：「夫人莫先疾病否？」张令曰：「先无病疾，只到此门（间）有亡。」净能救护，誓不辜恩。净能遂取笔书一道黑符，吹向空中，化为着黑衣神人，疾速如云，即到岳神庙前。门人亦（一）见，走报岳神云：「太一使至。」岳神便屈，使人直入殿前，言：「太一传语，因何辄娶他生人妇，离他夫妇，失其恩爱？」岳神启使人曰：「皆奉天曹疋配，与之作第三夫〔人〕，非关太一之□（事）。乃使回，但依此谘报。」使人唱喏，劣时却回。具依岳神言语谘说。〔净能〕作色愠然。又取朱笔书符，吹向空中，化作一使人。身着朱衣，倾（顷）刻之间使至。岳神趍走下殿，祇对使人。使人曰：「不〔当〕取他生人妇为妻，太一极怒。今取张令妻何处？」岳神启言使人曰：「岂敢专擅取他生人妇为妻，皆奉天曹疋配，伏惟使者照其谘说，即劣（为）恩幸。」使人曰：「莫为此女人损着符（府）君性命，累及天曹！」岳神曰：「伏维太使，善为分疏，终不敢相负。」使人回至店中见净能，具传岳神言语，云皆奉天曹疋配，为定三夫人，非敢专擅。净能闻说，作色重容，怒使使人曰：「大不了事！」噣在一边，又取雄黄及二尺白练绢，画道符吹向空中，化为一大将军。身穿金甲，□上兜□（鍪），身长一丈，腰阔数围。乃拔一剑，大叫如雷，双目赫然，犹如雷（电）掣。展转之间，便至岳神庙前。其时张令妻正拜堂次，使者高声作色，「咄！这府君，因何取他生人妇为妻，太使极怒，令我取你头来！」都不容岳神分疏，拔剑上殿，便拟斩岳神。岳神见使者上殿，忙惧不已，莫知为计，劣时便走。诸亲向前，哀析（祈）下拜，使但令将张令妻去，亲情清（请）回报府君，不用留此女人，致他太一嗔怒。岳神自趍走下殿，长跪设拜，哀祈使者。劣时却领张令事（妻）归衣（于）店内，不经时向中间，张令妻即再苏息。报言夫：「我在岳神前拜堂之次，忽有一将军，身穿金甲，□上兜□（鍪），拔剑上殿，拟斩岳神；岳神怕他，而乃放妾却回。」张令见妻所说，喜悦自胜，遂与妻同礼谢净能，启言：「尊师救得妻子再活，恩重岳山，未委将何训（酬）答？」张令遂于笼中取绢廿疋上尊师。张令曰：「唯置得此绢，未免贫自孤遗。令身与妻子，即合永为奴朴（仆），以谢恩私，伏望尊师，特收薄礼。」净能曰：「道之法门，不将致物为念，不求色欲之心，不贪荣贵，唯救世间人疾病，即是法门。以长官夫妇情深，净能遂救其性命，但劣赴任，将绢以充前程，无使再三。净能西到长安，自有财帛。」妻遂拜辞净能。  

净能日了，即策杖寻途。不经旬日，便至长安。且见玄都观内安置。徒经一月，不出院内，只是弹琴长啸，以畅其情。观家奴婢，往往潜看，不见庖厨，亦无餐啜之处。五三济（侪）流，参竭（谒）问其道术，净能且说符录（箓）之能，队（坠）其精魅妖邪之病，无不可言矣。遂出一人之口，入万人之耳，不经信宿，长安两市百姓，悉知玄都观内一客道士，解医疗魅病，兼有符录（箓）之能。  

劣时策贤坊百姓康太清有一女年十六七，被野狐精魅。或笑或哭，或走或坐，或出街中乱走，即恶口骂詈人，时有继（邻）人报康太清曰：「玄都观内有一客道士，解医野狐之病。」康太清闻说，与妻相随，同诣观中院内，礼拜净能。且论疾状，「辄投尊师救疗，死不辜恩。」净能曰：「此病是野狐之病，欲得除喻（愈），但将一领毡来，大钉四枚，医之立差（瘥）。」康太清劣时便归，取毡一领及钉，并引女子，同至观中。净能见女子，便知是野狐之病。净能劣时，左手持剑，右手捉女子，斩为三断，血流遍地。一院之人，无不惊愕。康太清夫妇号天叫地，高声唱：「走捉（投）悬（县）门，告玄都观道士，把剑煞人！」净能都不忙惧，收毡盖着死女子尸，钉之内四角，血从毡下交流。看人无数，皆言帝城之内，敢有此事，谁不叫呼。净能却于房内，弹琴长啸，都不为事。须臾，捕贼官及捉事所由等，齐到净能院内，问「煞人道士何在？」净能于房内报之：「在此！官人何必（匆匆）！净能疗野狐之病，闲人无知，妄说煞人。」官人回问，康太清启言官人曰：「在毡底一人。」其官人见毡下血流傍地，语〔净〕能曰：「煞人处目验见在，仍敢拒张！」净能语官人曰：「何不揭毡看验之！取此行疏法令。」捕贼官遂处分所由，揭毡验之，曰：「康太清女子为野狐病并卧，女子菀（宛）然无损，野狐斩为□□（三段）。」捕贼官见人，情思愕然。康太清夫妇匍匐作礼。其女魅病，劣时便除。捕贼官且（具）事由申上尹，到观中亲自礼揭（谒），然问姓名，瞻仰之极。尹言其异圣事，录表秦（奏）闻。  

开元皇帝好道，不敬释门，遂命中使至玄睹（都）观内宣进止，诏净能。奉诏行直至殿前，皇帝亦（一）见净能，便说道法清虚微妙，深怀圣情。皇帝意乐长生不死之术。净能奏曰：「有录（箓）符之升天地，除其精魅魍魉妖邪之病；合陈神丹，子（不）得阻隔。陛下若求志里（治理）长生不死之法，亦将易矣。」玄宗闻净能所奏，性意悦然，谓净能曰：「愿为弟子，尊师与朕为师。」且于观内安置。观家敕选一院，每日令人祇拟。皇帝日〔日〕驾幸叶净能院内，论其道法。及朝庭卿相，无不欲往。百姓已来，皆崇道教。  

忽于一日，皇帝意欲求仙，诏净能于大内顾闻（问）。净能奏曰：「臣与陛下摇（遥）采仙药去。」净能一身元在观，化为〔一〕身与陛下取仙药。行至殿（钱）塘江，见水深林林（淼淼），广阔莫恻（测）其涯。江有恶蜃，舟舡不敢过之。净能遂书符一道，抛向江中，其江水□澄。三月（日）漂其恶蜃于沙滩之〔□〕（上）。净能亦（一）见，劣时斩为三断（段）。便过其江，取得仙药，进上皇帝。皇帝大悦。唯高力士不信是仙药，遂奏曰：「臣恐此药，非是真药，臣拟试之！」皇帝曰：「何法而试？」力士奏曰：「臣拟萧墙之内，掘地道打五百面鼓。陛下诏净能，言大内有妖起，尊师如何除剪？」皇帝依奏。力士便差人堀地道成，内打五百面鼓。皇帝便诏净能，奉诏至殿前。皇帝赐上殿，便言大内有妖〔鼓〕之声。净能一奉进上除妖鼓之声，索水一梡（碗），对皇帝前便潠（噀）之，作法。水亦（一）离口，云雾斗闇，化作大蛇，便入地道。眼如悬镜，口若血盆，毒气成云，五百人悉皆作曾寒灾声，不敢打鼓。净能既闻声绝，奏曰：「臣〔□〕（启）陛下，不是妖鼓之声。」皇帝曰：「不是妖鼓之声，是何物声？」净能奏曰：「陛下试臣符录（箓）之功，令人打鼓。」皇帝闻奏，惭见净能，便归观内。  

前后三日，皇帝诏净能于大内饮宴，作乐动箫韶。时嘱（属）初秋之月，凉风渐侵。大内宴赏，与宾（嫔）妃翫乐。同饮数巡，歌吹滨（缤）纷。皇帝心不欢悦，谓净能曰：「朕今饮宴，都不似；天师有章令，使宴乐欢娱。」净能承其帝命，抽身便起，只对殿西角头一个□（剑）南蛮画瓮子，可授（受）石已来，净能移心作法，闇求欢要乐，帝心娱情在炙。于是净能怀中取笔，便于瓮子上画一道士，把酒盏饮，帖在瓮子上，其瓮子便变作一个道士。身长三尺，还着摴（樗）冠黄被（帔），立于殿西角头。净能奏曰：「臣见陛下饮似不乐，臣与陛下邀得一个饮流，此席的毕欢矣。」皇帝闻，谓净能曰：「是何饮流，性得朕意？」净能奏曰：「还是一个道士，妙解章令，又能饮宴，论今说古，无有不知，多解多能，人间皆晓。」陛下诏道士，道土奉奏。诏从殿西角，趍而直至殿前，口口称臣。玄宗亦（一）见，龙颜大悦。妃妃彩女，悉皆欢笑。其道士朝仪不失，皇帝便赐升殿，与朕接坐问答。帝又问：「尊师饮户大小？」净能奏曰：「此尊大户，直是饮流，每巡可加三十五十分，卒难不醉。」其道士巡到便饮，都不推辞。皇帝极欢，同坐兴合，妃姤婇女，皆欢（劝）三升。道士被劝校多，巡巡不阙。从已时饮至申时，道士饮一石已来，酒瓮子恰荡。樽中有酒五升，净能意逞道士，奏曰：「陛下席欲散，余酒拟欢（劝）尊师，伏望朕下允臣所〔□〕（奏）。」皇帝曰：「依奏！」酒便赐尊师，其道士苦不（苦）推辞，奏曰：「臣恐失朝仪而亏礼度。」净能曰：「知上人是大户，何用推辞！」道士奏曰：「其酒已劣，贯（实）饮不得！」净能见苦推辞，对皇帝前乃作色怒：「恩此道士，终须议斩首！」皇帝曰：「他有何罪愆，忽而斩之？」净能奏曰：「缘伊逅我极。」皇帝依奏，令高力事（士）取剑斩道士。〔□〕（头）随剑落，抛在一边；头元是酒瓮子盖，身画瓮子身，向上画一个道士，帖符一道。缘酒瓮子恰满便醉。皇帝一见大笑，妃姤共贺帝情，应内人惊笑不已。高力士再三瞻瞩不分，重观恣（咨）嗟。玄宗皇帝及朝庭大臣，欢（叹）净能绝古超今，化穷无极，暴书符录（箓），〔口〕圣幽玄，人问（间）有，莫侧（测）变现，与太上老君而无异矣。  

玄宗倾心好道，专意求仙，露胆披肝，思望长生。又贪采符录（箓）之妙。皇帝又夜梦见一神人，送龙肝来。帝谓神人曰：「此肝自何而来？」神人曰：「上界令神送来！」皇帝梦里得龙肝，其味甚美，忽然惊挍（觉），都无一物。皇帝思梦，便诏净能问之。净能奏曰：「陛下合得龙肉吃。」皇帝曰：「何以得之？」净能奏曰：「索水一盆，」剑横其上，作法书符一道，抛着盆中，云露（雾）斗闇，良久中间，露（雾）收云散，空中有一神人，送龙腿一只，可重三十余斤。净能收得，进上皇帝。皇帝见龙肉，大悦龙颜，朝庭将相具言：「自古未有似净能者也！」  

开元十三年，天下亢旱，帝乃诏百僚。皇帝〔曰〕：「关外亢旱，关内无雨，卿等如何有？」宰相璟、宗（崇）奏曰：「陛下何不问叶净能求雨？」皇帝闻，便诏净能对，奉诏直至殿前。皇帝曰：「天下亢旱，天师如何与朕求雨，以救万姓？」净能奏曰：「与陛下追五岳神问之。」皇帝曰：「便与问。」净能对皇帝前，便作结坛场，书符五道，先追五岳直（值）官要雨。五岳曰：「皆犹（由）天曹。」净能便追天曹，且（具）言：「切缘百姓抛其□米饼，在其三年亢旱。」净能曰：「缘皇帝要雨，何处有余雨，速令降下！」天曹曰：「随天有雨。」叶尊师便令计会五岳四渎，速须相将下雨。前后三日雨足，石榖丰熟，万姓歌谣。  

至十四年，皇帝大赦天下，一任百姓点灯供养。诸官看灯，非常作乐。又有敕令，坊市百姓，一任点灯，勿令禁夜。看灯却回大内，净能（皇帝）问：「诸州悬（县）皆如此否？」净能奏曰：「蜀都有灯，供养至极，优（伏）恐京国不如！」皇帝又问：「剑南去此多少？」净能奏曰：「去此三千里。」皇帝问曰：「如何知彼？」净能奏曰：「臣适来从彼看回。陛下不信臣所奏曰（白），自去即难；与臣同往，斯须便到。」皇帝曰：「脱将朕去，复何侍从，几人同行？」净能奏曰：「可一与人也。」皇帝曰：「复着何色衣服？」净能奏曰：「供奉之类，尽着素衣。」皇帝曰：「便令高力士等火急装束，速与卿等同往□（剑）南看灯。」高力士等面奉进上（止），当时枇排装束。于是作法，便将皇帝及左右随驾等，同〔□〕（往）剑南看灯，疾似飞云，申（由—犹）如电掣。皇帝待从行时便到剑南，巡历街衢，同游诸处。又见坊市点灯铺设，供养交撗，音乐至极，深悦帝情。净能又将皇帝于蜀王殿上，随驾同观，遂令奏乐数曲。皇帝谓净能曰：「天师，夜更深，朕拟却归长安。」净能奏曰：「陛下今日游蜀川，未能周遍，若欲归京，如今便行。」净能再奏曰：「陛下驾幸此郡，须交蜀郡之知看灯，于蜀王殿上奏乐。」帝曰：「如何令人得之（知）朕自看灯来？」净能奏曰：「陛下须留一事着体之衣于蜀王殿上。后节度使必遣人搜殿，见此汗衫子，必差人进来。陛下然谓朕自看灯作乐，故留汗衫子，以为不谬。即蜀人及宙宇（宇宙）百姓，咸知陛下看灯，岂不善矣！」皇帝遂留衣——少（小）汗衫子一领，在蜀王殿上。净能见皇帝留衣，便作法，须臾之间，相将到长安。净能奏曰：「此大内。」皇帝展转怀媿求道仙，叹净能是事莫侧（测）其渥（涯），符录（箓）天下每不可比。皇帝专心求长生不死之术，忽闻大内打四下鼓，更漏分明，皇帝回报净能：「天师且归观内，明晨净能见朕。」净能奉敕，便归观内。皇帝与高力士说曰：「〔蜀〕中路远，阻隔山何（河），臊（瞬）息之间，及都（诸）州郡。」其夜节度使及官寮百姓等，又闻蜀王殿上作乐。直至天明，蜀郡人深怪。倍加搜获，疑是异人。捕逐纷〔□〕（纭），恐是精怪。又收得少（小）汗衫子一领。数日寻逐，都无踪由。剑南节度不敢隐，便录表闻，奏言异事，谨差幕府兼御史中丞翟常进表，不经旬日，即到长安。皇帝览表，展在玉桉，赞之一遍。又见汗衫子，龙颜大悦。焉知不谬？皇帝亲问事宜，使人具言：「正月十五日夜二更，车马侍从，尽着白衣，得有一百余人，向蜀王殿上作乐，曲终便去。遗却汗衫子一领，搜获更无踪由。是此异详（祥），本使勒臣奏闻。」皇帝谓翟常曰：「昨正月十五日夜，朕与叶净〔能〕及随驾于蜀王殿上憩歌，故令奏乐。收畅曲罗，及归回，恐蜀郡不知朕之游看，故遗汗衫子。卿速报本使，朕自别有优赏诏。」翟常拜辞皇帝，便即登途。欢心弈〔弈〕，雨露〔沾〕身，六亲增荣，九族咸庆。不经旬日，即至蜀中。具言诏命。剑南人吏百姓，皆言皇帝通神宇宙，天下周游，非论蜀川境，诸州府不敢辄行法令。  

皇帝每日亲问净能道法，净能时时进法，皇帝每事不遗。忽于一日，皇后无子，拟求净能曰：「妾闻叶净能法述（术）通神，妾欲求子，不敢不奏。」皇帝便诏净能问曰：「朕未登极之日，即有皇后；及至登极已来，全无子息。天师兹（缁）流，为朕求一子，在其国计。朕与皇后，不敢有负天师。」净能奏曰：「男女盖缘宿运，净能何以求之？」净能乃问天曹，牒地府。净能便对皇帝书符，吹向空中，当时化为神，便乃升天。又书符牒问地府。须臾天曹地府同报曰：「皇后此生不合有子。」净能具奏。  

八月十五日夜，皇帝与净能及随驾侍从，于高处既（翫）月，皇帝谓净能曰：「月中之事，其可恻（测）焉？」净能奏曰：「臣说亦恐无益，臣愿将陛下往至月宫游看可否？」皇帝曰：「何以得往？」净能奏曰：「陛下自行不得，与臣同往，其何难哉！」皇帝大悦龙颜。皇帝曰：「可将侍从同行？」净能奏曰：「剑南看灯，凡人之处；月宫上界，不同人间。缘陛下有仙分，其可蹔往。」皇帝又问曰：「着何色衣服？」净能奏曰：「可着白锦绵衣。」皇帝曰：「因何着白锦绵衣？」净能〔奏曰〕：「缘彼是水晶楼殿，寒气凌人。」皇帝装束便行。净能作法，须臾便到月宫内。观看楼殿台阁，与世人不同；门□〔□〕（户）牖，全珠（殊）异世。皇帝心看楼殿，及入重门，又见楼处宫合，直到大殿。皆用水精琉璃玛瑙，莫恻（测）涯际。以水精为□牖，以水精为楼台。又见数个美人，身着三殊（铢）之衣，手中皆擎水精之盘，盘中有器，尽是水精七宝合成。皇帝见皆存礼度。净能引皇帝直至娑罗树边看树。皇帝见其树，高下莫恻（测）其涯，枝条直赴三千大千世界，其叶颜色，不异白银，花如同云色。皇帝树下徐行之次，踦躇（踟蹰）蹔立，冷气凌人，雪凝复（彻）骨。皇帝谓净能曰：「寒气其（甚）冷，朕欲归宫。」净能奏曰：「与陛下相随游戏，甚是仙□（华），不并下方，陛下不用（匆匆），且从容翫月观看，然乃却回，岂不善矣！」皇帝倚树，转觉凝寒，再问净能，朕今忍寒不得，愿且却归，若更须臾，须恐将不可。净能再问（闻）帝说，不觉哂然。便乃作法，须臾却到长安。又皇帝专心求法，合掌向前，启言天师：「示朕道法，尽朕一身，永受天录，与朕为师。」净能奏曰：「微臣道法，皆是符录之功，岂堪传受。」皇帝至明晨，群臣朝参，帝曰：「朕昨夜三更，与叶天师同往月宫观看，见内外清霄迥然，楼殿台阁悉异，皆是七宝装饰。」群臣共驾（贺）皇帝：「三皇五帝周秦已来，未有似陛下者也。若道教通神，符录（箓）绝妙，天下无过叶天师耶？」皇帝遂命太史官，批在唐录。  

后经数日，净能见大内一宫人，美貌殊绝，每见帝宠。净能遂归观内，画一道符，变作一神。神人每至三更，取内人来于观内寝，恰至天明，却送归宫。日来月往，已经半年，美人昏似醉，都不觉知。忽奏皇帝曰：「今有孕，惟候其产难，不敢不奏。」皇帝闻奏，当知即是净能作法，令人取之。便令美人勿说于人。皇帝诏高力士商量，拟于大殿内杀净能。净能于观内早知之。皇帝为（谓）高力士曰：「叶净能移山覆海，变动乾坤，制（制）约宇宙，升虚空而自在，变化无难，朕拟杀之，恐将难矣；卿有何计，与朕杀之？」力士奏曰：「叶净能升云来往，皆用符录之功，今因大殿内设计欲谋杀之，净能何以得知。陛下但诏净能上殿赐座，殿后蜜（密）排五百口剑，陛下洋洋问法，净能道法之次，洋洋振龙威，臣闇点号，五百人一时攒剑上殿，而必杀之。」皇帝曰：「其计甚善。」力士既奉进言，遂于金吾杖（仗）取五百人及剑，悉如雪霜，伏于殿后，不令人知。皇帝遂诏净能；〔净能〕早知伏杀殿后，都不为事。既至殿前，皇帝赐坐，说其道法。皇帝曰：「便有何法？」净能知皇帝福（逼）问述（术）法，其数极多。「陛下欲拟遍问之，卒无理尽，臣所见只可如斯！」皇帝问（闻）净能奏，悖然作色，大怒龙威。高力士便遣五百人，一时上殿，拟斩净能。〔净能〕见五百人拔剑上殿，都不忙惧，对皇帝前缓步徐行，「吾亦不将忙矣！」五百人一时举剑，俯临净能；净能思心作法，即变身入殿柱中，莫睹踪由。皇帝惊忙，遶柱数匝看之。连声便唤：「天师！天师！朕无此意，高力士起此异心，幸愿天师察朕成（诚）素。」净能于柱内奏曰：「本愿尽陛下一世，谁知陛下中道起此异心！」皇帝遂遣高力士把剑削柱看之。高力士奏（奉）敕削柱。其柱约一半已上，转起分明，全无净能踪由。净能柱内又奏：「臣且归大罗天去也！」皇帝与高力士见一条紫气，升空而去。皇帝追悔不及。朝庭将相皆言皇帝（匆匆）纳力士之〔□〕，致使天师不住人间，却归于上界，盖非净能之过矣。  

皇帝自此之后，日夜思慕，寝食不安。旬日之间，中使蜀川一百余里已来，忽见净能缓步徐行。净能见使人，高声便唤使人且住。使人闻唤，下马离鞍，向前礼拜，问天师且去，「来日圣宫（躬）万福，」天师（使人）曰：「何得至此间？」净能曰：「我要归大罗宫去。来日，不及辞皇帝。使人与净能传语启陛下，净能在路，不及修表，伏惟陛下照察。若欲得与臣再相见，须待海竭河枯，山移地没。」言讫，倾（顷）刻之间，并不相见。其使人遂归赴阙庭，见皇帝先〔奏〕其蜀川事由。后奏臣从剑南回日，去蜀川一百里路，逢叶净能缓步徐行，唤臣传奏陛下：「来日，不及辞陛下。兼缘在路，不及修表。陛下若欲得相见，须待山移地没，海竭河枯。令臣口奏，不敢不奏。」皇帝闻净能附使人所奏，临殿而望蜀川，满目流泪而大哭曰：  

「朕之叶净能　世上无二　道教精修　清虚玄志　练（炼）九转神丹　得长生不死　伏（服）之一粒　较量无比　元始太一神府（符）　印能运动天地　要五曹唤来共语　呼五岳随手□使　造化须移则移　乾坤要止则止　亦能苻（扶）朕月宫观看　伏向蜀□（川）游戏　朕兴异心　干戈伦矣　呼之上殿　都无志畏　问之道术　奏言无比　锋刀遍身　投形柱里　相之无处　宁知其意　剑南使回　他早至彼　令传口奏　能存终始　朕实辜卿　愿卿知意　遥望蜀川　空留双泪　开辟已来　一人而已　与朕标题　烈（列）于清（青）史」  

叶净能诗  

## 卷七

### 一、孔子项托相问书  

昔者夫子东游，行至荆山之下，路逢三个小儿。二小儿作戏，一小儿不作戏。夫子怪而问曰：「何不戏乎？」小儿答曰：大戏相煞，小戏相伤，戏而无功，衣破里空。相随掷石，不〔如〕归舂。上至父母，下及兄弟，只欲不报，恐受无礼。善思此事，是以不戏，何谓怪乎？  

项托有相，随拥土作城，在内而坐。夫子语小儿曰：「何不避车？」小儿答曰：昔闻圣人有言：上知天文，下知地里（理），中知人情，从昔至今。只闻车避城，岂闻城避车？」夫子当时无言而对，遂乃车避城下道。遣人往问：「此是谁家小儿？何姓何名？」小儿答曰：「姓项名托。」  

夫子曰：「汝年虽少，知事甚大。」小儿答曰：「吾闻鱼生三日，游于江海；兔生三日，盘地三亩；马生三月，（趁）及其母；人生三月，知识父母。天生自然，何言大小！」  

夫人问小儿曰：「汝知何山无石？何水无鱼？何门无关？何车无轮？何牛无犊？何马无驹？何刀无环？何火无烟？何人无妇？何女无夫？何日不足？何日有余？何雄无雌？何树无枝？何城无使？何人无字？」小儿答曰：「土山无石，井水无鱼，空门无关，轝车无轮，泥牛无犊，木马无驹，斫刀无环，萤火无烟，仙人无妇，玉女无夫，冬日不足，夏日有余，孤雄无雌，枯树无枝，空城无使，小儿无字。」  

夫子曰：「善哉！善哉！吾与汝共游天下，可得已否？」小儿答曰：「吾不游也。吾有严父，当须侍之；吾有慈母，当须养之；吾有长兄，当须顺之；吾有小弟，当须教之。所以不得随君去也。」  

夫子曰：「吾车中有双陆局，共汝博戏如何？」小儿答曰：「吾不博戏也。天子好博，风雨无期；诸侯好博，国事不治；吏人好博，文案稽迟；农人好博，耕种失时；学生好博，忘读书诗；小儿好博，苔挞及之。此是无益之事，何用学之！」  

夫子曰：「吾与汝平却天下，可得已否？」小儿答曰：「天下不可平也，或有高山，或有江海，或有公卿，或有奴婢，是以不可平也。」  

夫子曰：「吾以汝平却山高，塞却江海，除却公卿，弃却奴婢，天下荡荡，岂不平乎？」小儿答曰：「平却高山，兽无所依，塞却江海，鱼无所归；除却公卿，人作是非；奕却奴婢，君子使谁？」  

夫子曰：「〔善哉！善哉〕！汝知屋上生松，户前生苇，床上生蒲，犬吠其主，妇坐使姑，鸡化为雉，狗化为狐，是何也？」小儿答曰：「屋上生松者是其椓（椽），户前生苇者是其箔，床上生蒲者是其席。犬吠其主，为傍有客；妇坐使姑，初来花下也。鸡化为雉，在山泽也；狗化为狐，在丘陵也。」  

夫子语小儿曰：「汝知夫妇是亲，父母是亲？」小儿曰：「父母是〔亲〕。」夫子曰：「夫妇是亲。生同床枕，死同棺椁，恩爱极重，岂不亲乎？」小儿答曰：「是何言与！是何言与！人之有母，如树有根；人之有妇，如车有轮。车破更造，必得其新；妇死更娶，必得贤家。一树死，百枝枯；；一母死，众子孤。将妇比母，岂不逆乎？」  

小儿却问夫子曰：「鹅鸭何以能浮？鸿鹤何以能鸣？松柏何以冬夏常青？」夫子对曰：「鹅鸭能浮者缘脚足方，鸿鹤能鸣者缘咽项长，松柏冬夏常青〔者〕缘心中强。」小儿答曰：「不然也！虾蟆能鸣，岂犹咽项长？龟鳖能浮，岂犹脚足方？胡竹冬夏常青，岂犹心中强？」夫子问小儿曰：「汝知天高几许？地厚几文？天有几梁？地有几柱？风从何来？雨从何起？霜出何边？露出何处？」小儿答曰：「天地相却万万九千九百九十九里，其地厚薄，以天等同，风出苍吾（梧），雨出高处，霜出于天，露出百草。天亦无梁，地亦无柱，以四方云，而乃相扶，故与为柱，有何怪乎？」  

夫子叹曰：「善哉！善哉！方知后生实可畏也。」  

夫子共项托对答，下下不如项托；夫子有心煞项托，乃为诗曰：  

孙景悬头而刺股，匡衡凿壁夜偷光，  

子路为人情好用（勇），贪读诗书是子张。  

项托七岁能言语，报答孔丘甚能强。  

项托入山游学去，叉手堂前启娘娘；  

「百尺树下儿学问，不须受记有何方。」  

耶娘年老惛迷去，寄他夫人两车草；  

夫子一去径年岁，项托父母不承忘。  

取他百束将烧却，余者他日餧牛羊。  

夫子登时却索草，耶娘面色转无光，  

当时便欲酬倍价，每束黄金三锭强。  

金钱银钱总不用，婆婆项托在何方？」  

「我儿一去经年岁，百尺树下学文章。」  

〔夫子当时文（闻）此语，心中欢喜倍胜常〕。  

夫子乘马入山去，登山蓦领（岭）甚分方，  

树树每量无百尺，葛□交脚甚能长。  

夫子使人把锹，□着地下有石堂：  

一重门里石师子，两重门外石金刚，  

入到中门侧耳听，两伴读书似雁行。  

夫子拔刀撩乱斫，其人两两不相伤：  

化作石人总不语，铁刀割截血汪汪。  

项托残去犹未尽，回头遥望启娘娘：  

将儿赤血□盛着，擎向家中七日强。」  

阿娘不忍见儿血，擎将写（泻）着粪□（堆）傍。  

一日二日竹生根，三日四日竹苍苍，  

竹竿森森长百尺，节节兵马似神王。  

弓刀器械沿身带，腰间宝剑白如霜，  

二人登时却觅胜，谁知项托在先亡。  

夫子当时甚惶怕，州悬（县）分明置庙堂。  

孔子项托相问书一卷  

变文集附录一　小儿论  

孔子一日领众徒出游见诸儿戏一儿独不戏乃驻车而问之答曰凡戏无益衣破里空必有斗争劳而无功亏体辱亲诚亦伪事故乃不戏遂低头以瓦石作城夫子责其何不避车答曰城当避车乎车当避城乎夫子勒车偏道下而问曰小子汝年尚幼何多诈乎答曰人生三日别于父母鱼生三日游于江湖天生自然岂为诈乎夫子叹曰善哉汝居何乡何里何名何字小儿答曰在敝乡贱里姓项名托尚未有字子曰我欲与游戏汝意若何答曰家有父母当事兄长当敬幼弟可教名师可学焉可戏也子曰吾车中有十二棋子欲与赌博未知可乎答曰天子好博其事不理诸侯好博不利于己君子好博学问荒废小人好博失却家计奴婢好博必被鞭笞农夫好博耕种失时是以无博也子曰欲与平治天下汝意若何答曰天下不可平也或有高山或有江湖或有王侯或有奴婢平却高山鸟兽无依填却江湖鱼鳖无归除却王侯民多是非舍却奴婢君子使谁天下荡荡岂可平乎子曰汝言天下何火无烟何水无鱼何山无石何树无枝何人无妇何女无夫何牛无犊何马无驹何雄无雌何为君子何为小人何为不足何为有余何城无使何人无字答曰萤火无烟井水无鱼土山无石枯树无枝仙人无妇王母无夫石牛无犊木马无驹孤雄无雌贤为君子愚为小人冬日不足夏日有余空城无使小儿无字子曰汝至天地之纲纪阴阳之终始何左何右何表何里何父何母何夫何妇风从何来雨从何起云从何出雾从何至天地相去几千万里小儿曰九九八十一是天地之纲纪八九七十二是天地之终始天为父地为母日为夫月为妇东为左西为右南为表北为里风发苍梧雨生郊市云出四方雾从地起天地相去万千余里东西南北皆有等尔子曰汝言父母夫妇何为至亲答曰父母亲夫妇不亲子曰夫妇生则同衾死则共棺椁何得不亲答曰人无父母如树无根带〔根〕一死枝叶便枯千日〔一日〕纔无父母诸子悉皆孤薄以妇比母不亦远乎人生无妇如车无轮所造更得其新妇死更索必得其亲三窗六牖不如一户之光众星朗朗不如孤月独明父母之恩奚可悉论也孔子叹曰善哉善哉小儿问曰适来问托一一答之托欲请问数事幸弗见弃假如鹅鸭何以能浮鸿雁何以能鸣松柏何以冬夏常青夫子答曰鹅鸭能浮为脚足方鸿雁能鸣为咽颈长松柏冬夏常青为心中刚小儿曰不然鱼鳖能浮岂为脚足方虾蟆能鸣岂为咽颈长竹亦冬夏常青岂为心中刚小儿曰天上零零夫子知有几星子曰适来问地何得谈天小儿曰地下碌碌知有几屋子曰只论眼前何得谈天说地小儿曰若论眼前眉毛数得其有几茎夫子不答而去故有后生可畏之语　明李廷机考正丘宗孔增释历朝故事统宗卷九（万历二十三年周曰校刻本）  

变文集附录二　新编小儿难孔子  

昔文宣王姓孔名丘字仲尼。鲁国昌平乡阙里人。圣人身长九尺六寸。灵王二十一年己酉生于鲁国之西。置一学堂。教三千徒弟七十二贤儒。一日领诸徒弟出游。路途数个小儿作戏。其中一个不戏。孔子住车而问曰。汝缘何不戏。小儿答曰。凡戏无益。衣破则缝。伤我父母。不及门中必有争对。劳而无功。岂是好事。故乃不戏。小儿回头将瓦子作城，孔子曰何不避车乎。小儿答曰。为车当避于城。惟以城避车。我辈年幼何以避之。孔子曰。你有多大年纪。如何诈作。小儿答曰。人生三日当别父母。兔生一日走于郊野。鱼生三日游于江湖。龙生三日张牙舞爪。天生自然有何诈乎。孔子曰。汝居何乡何里何姓何名。小儿答曰。吾居贱地姓项名橐无字即是小儿。孔子曰。吾车中有三十二棋子。与你博戏。你意下如何。小儿答曰。天子好博四海不理。诸侯好博岂修于己。君子好博学问荒废。小人好博输却家私。农夫好博耕种时失。故乃不戏。孔子曰。吾共你同游。你意下如何。小儿答曰。家有严父当须侍之。家有慈母当须养之。家有明师当须学之。家有兄长当须听之。家有弱弟当须教之。何必与你同游。孔子曰。你知何火无烟。何水无鱼。何山无石。何树无枝。何人无妇。何妇无夫。何牛无犊。何马无驹。何城无市。何人无字。何为不足。何为有余。小儿答曰。萤火无烟。井水无鱼。土山无石。老树无枝。仙人无妇。玉女无夫。土牛无犊。木马无驹。皇城无市。小人无字。冬日不足。夏日有余。孔子曰。可知父母至亲。兄弟至亲。夫妇至亲。小儿答曰。父母与兄弟至亲。夫妇不亲。孔子曰。夫妇生则同衾。死则同穴。如何不亲。小儿答曰。若曰夫妇至亲。一日无父母诸子何以为倚。将妻性母岂不远乎。兄弟如手足。夫妻如衣服。衣破再缝又得其新。妻死再娶又得其亲。兄弟难以再换。父母如树根。子孙如树枝何由而佳。无妻者如车无轮。车造其轮。人得其新。贤家之女世间之屋。三窗六萤不如一户之光。众星朗朗不如皓月之明。孔子曰。你知天地之纪纲，阴阳之致中，何左何右，或表或里，风从何起，云从何生。天地相去几万里。小儿答曰。九九八十一，乃天地之纪纲，八九七十二，阴阳之致，山东为左，山西为右，山外为表，山内为里。风从地起。云从山生。天地相去有万万余里。孔子曰。我与你平却山河意下如何。小儿答曰。山河不可平。平却无高低。平却高山兽无所倚。填却江湖鱼无所归。除却王侯人多事非。除却小人君子是谁。孔子不言。小儿问圣人。鹅鸭能以浮水为何。孔子曰。赖他有登水掌逼水毛。因此浮之。小儿又曰。舟船无逼水毛水上亦能浮之。孔子不答。小儿又问曰。松柏为何冬夏常青。孔子曰。赖他心实精脉饱满所以冬夏常青。小儿又问曰。竹竿心空。心又不实冬夏也亦常青。孔子不答。小儿又问曰。公鸡因何能鸣。孔子曰。赖他颈长因此能鸣。小儿又曰。蛤蟆颈短何亦鸣。孔子不答。小儿又曰。天上明明有多少星。孔子曰。吾与你眼前之事何必论天地。就问你眉毛发有多少数。圣人无言可答。连忙下车来迎。  

### 二、晏子赋  

昔者齐晏子使于梁国为使，梁王问左右曰：「其人形容何似？」左右对曰：「使者晏子，极其丑陋，面目青黑。且唇不附齿，发不附耳，腰不附踝，既貌观占（瞻），不成人也。」  

梁王见晏子，遂唤从小门而入。  

梁王问曰：「卿是何人，从吾狗门而入？」晏子对王曰：「王若置造人家之门，即从人门而入；君是狗家，即从狗门而入。有何耻乎？」  

梁王曰：「齐国无人，遗卿来〔也〕！」晏子对曰：「齐国大臣七十二相，并是聪明智惠，故使向智量之国去；臣最无智，遣使无智国来〔也〕。」  

梁王曰：「不道卿无智，何以短小？」晏子对王曰：「梧桐树虽大里空虚，井水虽深里无鱼，五尺大蛇怯蜘蛛，三寸车辖制车轮。得长何益，得短何嫌！」  

梁王曰：「不道卿短小，何以黑色？」晏子对王曰：「黑者天地之性也。黑羊之肉，岂可不食？黑牛驾车，岂可无力？黑狗兔，岂可不得？黑鸡长鸣，岂可无则？鸿鹤虽白，长在野田；丧车虽白，恒载死人。漆虽黑向其前，黑挺虽黑在王边。采桑椹黑者先尝。方知此言见白何益！」  

〔又〕晏子对王曰：「剑虽三尺，能定四方，麒麟虽小，圣君瑞应；箭虽小，煞猛虎；小锤能鸣大鼓。方知此言见大何益！」  

梁王问曰：「不道卿短小，卿先祖是谁？」晏子对王曰：「体有于丧生于事，粳粮稻米出于粪土，健儿论功，儜儿说苦，今臣共其王言，何劳问其先祖！」  

王乃问晏子曰：「汝知天地之纲纪，阴阳之本姓（性），何者为公？何者为母？何者为左？何者为右？何者为夫？何者为妇？何者为表？何者为里？风从何处出？雨从何处来？霜从何处下？露从何处生？天地相去几千万里？何者是君子？何者是小人？」晏子对王曰：「  

九九八十一，天地之纲纪；八九七十二，阴阳之本性。天为公，地为母，日为夫，月为妇，南为表，北为里，东为左，西为右，风出高山，雨出江海，霜出青天，露出百草。天地相去万万九千九百九十九里。富贵是君子，贫者是小人。出语不穷，是名君子也。」  

晏子赋一首  

### 三、燕子赋（一）  

仲春二月，双燕翱翔，欲造宅舍，夫妻平章。东西步度，南北占详，但避将军太岁，自然得福无殃。取高头之规，垒泥作窟，上攀梁使，藉草为床。安不虑危，不巢于翠暮（幕）；卜胜〔而〕处，遂托弘梁。铺置纔了，蹔往坻塘；乃有黄雀，头脑峻削，倚街傍巷，为强凌弱，睹燕不在，入来皎（挍）掠。见他宅舍鲜净，便即兀自占着。妇儿男女，共为欢乐，自夸楼猡。「得伊造作：耕田人打兔，跖履人吃臛，古语分明，果然不错，硬努拳头，偏脱胳膊。燕若入来，把棒撩脚。伊且单身独手，喽我阿莽□斫，更被唇口嗫嚅，与你到头尿却。」言语未定，燕子即迥，踏地叫唤，雀儿出来，不问好恶，拔拳即差，左推右耸，剜耳掴腮，儿捻拽脚，妇下口□，燕子被打，可笑尸骸，头不能举，眼不能开。夫妻相对，气咽声哀。「不曾触犯豹尾，缘没横罗（罹）鸟灾？」遂往凤凰边下，下牒分析。「燕子单贫，造得一宅，乃被雀儿强夺，仍自更着恐吓，云明敕括客，标入正格。阿你浦逃落藉，不曾见你鹰王役，终遣官人棒脊，流向担崖象白。云野鹊是我表丈人，□鸠是我家伯，州县长官，瓜萝亲戚。是你下牒言我，共你到头，并亦火急离我门前，少时终须吃掴。燕子不分（忿），以理从索，遂被撮头拖曳，捉衣撦擘，辽乱尊拳，交横秃剔。父子数人，共相敲击，燕子被打，伤毛堕翮，起止不能，命垂朝夕，伏乞检验，见有青赤，不胜冤屈，请王科责。」凤凰云：「燕子下牒，辞理恳切，雀儿豪横，不可称说。终须两家对面分雪，但知臧否，然可断决。」专著（差）□鹩往捉。  

□鹩奉命，不敢久停。半走半骤，疾如奔星，行至门外，良久立听。正闻雀儿，窟里语声。〔雀儿〕云：「〔吾〕昨夜梦恶，今朝眼□，若不私斗，克被官嗔。比来傜役，征已应频。多是燕子，下牒申论，约束男女，必莫开门，有人觅我，道向东村。」□鹩隔门遥唤：「阿你莫漫辄藏！向来闻你所说，急出共我平章。何为夺他宅舍，仍更打他损伤，凤凰令遣追捉，身作还自抵当，入孔亦不得脱，任你百种思量。」雀儿怕怖，悚惧恐惶；浑家大小，亦总惊忙。遂出跪拜□鹩，唤作大郎二郎：「使人远来冲热，且向窟里逐凉。卒客无卒主人，蹔坐撩治家常。」□鹩〔恶发，把腰即〕曰：「者汉大痴，好不自知，恰见宽纵，苟徒过时。饭食浪道，我亦不饥。火急须去，恐王怪迟。」雀儿已愁，贵在淹流。迁延不去，望得脱头，干言强语，千祈万求，「通融放到明日，还有些些束羞（修）。」□鹩恶发，把腰即□，雀儿烦恼，两眉不皱。撩瞻擒去，须臾到州。  

〔凤凰遥见，问是阿谁，便即低头跪拜，口称：「百姓雀儿，被燕傍（谤）夺宅；昨日〕奉王帖追，匍匐奔走，不敢来迟。燕子文牒，并是虚辞，眯目上下，请王对推。」凤凰云：「者贼无赖，眼恼蠹害，何由可奈。胥是捉我支配，捋出脊背，拔却左腿，揭却恼（脑）盖。」雀儿被吓胆碎，口口惟称死罪，请唤燕子来对。  

燕子忽硉出头，曲躬分疏。「雀儿夺宅，今见安居，所被伤损，亦不加诸，目验取实，〔何得称〕虚！」雀儿自隐欺负，面孔终是攒沅。请乞设誓，口舌多端：「若实夺燕子宅舍，即愿一代贫寒。朝逢鹰夺，暮逢痴（鸱）□，行即着网，坐即被弹，经营不进，居处不安，日埋一口，浑家不残。」□虽百种作了，凤凰要自难漫（谩）。燕子曰：「人急烧香，狗急蓦墙，只如〔你〕钉疮病癞，埋却〔你〕尸腔。总是转关作□，徒拟诳惑大王。」凤凰大嗔，状后即判：「雀儿之罪，不得称□，推问根由，仍生拒捍。责情且决五百，枷项禁身推断。」燕子唱快，喜慰不已。「夺我宅舍，捉我巴毁，将作你吉达到头，何期天还报你。如今及阿莽次第，五下乃是调子。」  

〔于时〕鵙鸽在傍，乃是雀儿昆季，颇有急难之情，不离左右看侍。既见燕子唱快，便即向前填置：「家兄触误（忤）明公，下走实增厚愧，切闻狐死兔悲，恶（物）伤其类；四海尽为兄弟，何况更同（臭）味。今日自能论竞。任他官府处理，死雀就上更弹，何须逐后骂詈。」  

妇闻雀儿被杖，不觉精神咀（沮）丧，但知搥胸拍臆，发头忆想阿莽，两步并作一步，走向狱中看去。正见雀儿卧地，面色恰似坌土，脊上缝个服子，髣佛亦高尺五。既见雀儿困顿，眼中泪下如雨，口里便灌小便，疮上还贴故纸。当时□□（骸骸）劝谏，□捩不相用语。无事破啰啾唧，果见论官理府。更被枷禁不休，于身有阿没好处？乃是自招祸祟，不得怨他□祖。雀儿打硬，犹自〔落荒〕□语。「男儿丈夫，事有错误，脊被揎破，更何怕惧。生不一回，死不两度。俗语云：宁值十狼九虎，莫逢痴儿一怒。如今会遭夜莽赤推，总是者黑厮儿作祖。吾今在狱，宁死不辱，汝可早去，唤取鸲鹆。他家头尖，凭伊觅曲，咬啮势要，教向凤凰边遮嘱。但知免更吃杖，与他祁摩一束。」  

雀儿被禁数日，求守狱子脱枷，狱子再三不肯。雀儿美语咀□，「官不容针，私〔可〕容车，〕叩头与脱，到晚衙不相苦。死相邀勒，送饭人来定有钗，狱子曰：「汝今未得清雪，所已留在黄沙。我且忝为主吏，岂受资贿相遮，万一〔入〕王耳目，碎即恰似油麻。乍可从君懊恼，不得遣我脱枷。」雀儿叹曰：「古者三公厄于狱卒，吾乃今朝自见。惟须口中念佛，心中发愿，若得官事解散，验写多心经一卷。」遂乃嗢□本典，〔徒少问辩〕，曹司上下，说公白健。「今日之下，〔乞与〕些些方便，还有纸笔当直，莫言空手冷面。」本典曰：「你欲放钝，为当退顐，夺他宅舍，不解卑□，却事凶麤，打他见困。你是王法罪人，凤凰命我　责问。明日早起过案，必是更着一顿。杖十已过关天，去死不过半寸。但办脊背祗承，何用密箄相□。」雀儿被吓，更害气咽，把得问头，特地更闷。  

问：「燕子造舍，拟自存活，何得麤豪，辄敢强夺！」仰答：「  

但雀儿明（儿）明（名）恼（脑）子，交被老乌趁急，走不择险，逢孔即入，蹔投燕舍，勉（免）被□执。实缘避难，事有急疾，亦非强夺，愿王体悉。」  

又问：「既称避难，何得恐赫（吓），仍更踬打，使令坠翮，国有常刑，合笞决一百。有何别理，以自明白？」仰答：「但雀儿祗缘脑子避难，蹔时留〔连〕燕舍。既见空闲，蹔歇解卸。燕子到来，〔  

即欲向前词谢，不悉事由〕，望风恶骂。父子团头，牵及上下，忿不思难，便即相打。燕子既称坠翮，雀儿今亦跛跨。两家损处，彼此相亚。若欲确论坐宅，请乞酬其宅价。今欲据法科绳，实即不敢咋呀。见有上柱国勋，请与收赎罪价。」  

又问：「夺宅恐吓，罪不可容，既有高勋，先于何处立功？」仰答：「但雀儿去贞观十九年，大将军征讨辽东，雀儿〔投募〕充傔，当时配入先锋。身不〔骑马〕，手不弯弓，口衔□火，送着上风。高丽遂灭，因此立功，一例蒙上柱国，见有勋告数通。必其欲得磨勘，请检山海经中。」  

凤凰判云：「雀儿剔秃，强夺燕屋，推问根由，元无臣伏。既有上柱国勋收赎，不可久留在狱，宜即适放，勿烦案责。」  

雀儿得出，□不自胜，遂唤燕子，且饮二升。「比来触误，请公哀矜，从今已后，别解祗承，人前并地，莫更□□。」  

燕雀既和，行至〔东〕邻，并乃有一多事鸿鹤，「借问〔二子〕，比来争竞，雀儿不〔能〕退静，开眼尿床，违他格令。赖值凤凰恩择（泽），放你一生草命；可中鹞子搦得，百年当时了竟。」遂骂燕子：「你甚顽嚣（嚚），些些小事，何得纷纭，直欲危他性命，作得如许不仁。两个都无所识，宜悟不与同群。」  

燕雀同词而对曰：「何其凤凰不嗔，乃被〔多事〕鸿鹤责疏，你亦未能断事，到头没多词句，必其依有高才，请乞立题诗赋。」  

鸿鹤好心，却被讥刺；乃兴一诗，以呈二子：  

鸿鹤宿心有远志，燕雀由来故不知。  

一朝自到青云上，三岁飞鸣当此时。  

燕崔同词而对曰：  

大鹏信徒（图）南，鹪鹩巢一枝，  

逍遥各自得，何在二虫知。  

燕子赋一卷  

### 四、燕子赋（二）  

此歌身自合，天下更无过。  

雀儿和燕子，合作开元歌。  

燕子实难及，能语复喽罗。一生心快健，禽里更无过。居在堂梁上，衔泥来作窠。追朋伴亲侣，滥鸟不相过。秋冬石窟隐，春夏在人间。二月来投藂，八月却□（归）山。口衔长命草，余事且闲闲。经冬若不死，今岁重回还。游扬云中戏，宛转在空飞；还来归旧室，冬自本窠依。藂中逢一鸟，称名自雀儿，摇头径野说，语里事□□。  

雀儿实囋念，变弄别浮沉。知他窠窟好，乃即横来侵。问燕何山鸟？掇地作音声：「徒劳来索窟，放你且收心。」  

燕子语雀儿：「好得辄行非！问君向者语，元本未相知。一冬来居住，温暖养妻儿，计你合惭愧，却被怨辩之！」  

雀儿语燕子：「恩泽莫大言，高声定无理，不假觜头喧。官司有道理，正敕见明宣。空闲石得坐，雀儿起（岂）自专。」  

燕子语雀儿：「好得合头痴。向吾宅里坐，却捉主人欺；如今见我索，荒（谎）语说官司。养虾蟆得□病，报你定无疑！」  

雀儿语燕子：「不由君事觜头。问君行坐处，元本住何州？宅家今括客，特敕捉浮逃；黠儿别设诮，转急且抽头。」  

燕儿拍手笑：「不由君事落荒（谎）。大宅居山所，此乃是吾庄。本贯属京兆，生缘在帝乡。但知还他窟，野语不相当。纵使无籍贯，终是不关君。我得永年福，到处即安身。此言并是实，天下亦知闻；是君不信语，乞问读书人。」  

雀儿语燕子：「何用苦分疏！因何得永年福？言词总是虚。精神目验在，活时解自如；功夫何处得，野语诳乡闾。头似独舂鸟，身如七□形，缘身豆汁染，脚手似针钉。恒常事皂大，径欲漫胡瓶。抚国知何道，闰我永年名。」  

「昔本吾王殿，燕子作巢窟。宫人夜游戏，因便捉窠烧，当时无柱（住）处，堂梁寄一宵。其王见怜□，□念亦优饶。莫欺身幼小，意气极英雄。堂梁一百所，游扬在云中。水上吞浮□，空里接飞虫。真城无比较，曾娉海龙宫。海龙王第三女，发长七尺强，衔来腹底卧，燕岂在称扬！请读论语验，问取公冶长，当时在缧绁，缘燕免无常。」  

雀儿语燕子，「侧耳用心听！如欲还君窟，且定觜头声。赤雀由称瑞，兄弟在天庭，公王共执手，朝野悉知名。一种居天地，受果不相当。麦熟我先食，禾尝在前尝。寒来及暑往，何曾别帝乡！子孙满天下，父叔遍村坊。自从能识别，慈母实心平。恒思十善业，觉悟欲无常。饥恒餐五谷，不煞一众生。怜君是远客，为此不相争。」  

燕子自咨嗟：「不向雀儿夸。饥恒食九酝，渴即饮丹砂。不能别四海，心里恋洪牙。莫怪经冬隐，只为乐山家。九（久）住人憎贱，希来见喜欢；为此经冬隐，不是怕饥寒。幽岩实快乐，山野打盘珊（跚或旋），本拟将身看，却被看人看。」  

「一□（虎）虽然猛，不如众狗强；窠被夺将去，吓我作官方。空争并无益，无过见凤凰。」  

雀儿被燕撮，直见鸟中王。凤凰台上坐，百鸟四边围，徘徊四顾望，见燕口衔词。「横被强夺窟，投名言雀儿。抱屈见谏诉，启奏大王知。」  

雀儿及燕子，皆总立王前，凤凰亲处分，有理当头宣。燕子于先语：「听臣作一言。依实说事状，发本述因缘。被侵宅舍苦，理屈岂感（敢）言。不分黄头雀，明博结豪强。燕有宅一所，横被强夺将，理屈难缄嘿，伏乞愿商量。日月虽耀赫，无明照覆盆，空辞元无力，谁肯入王门！」  

凤凰嗔雀儿：「何为捉他欺！彼此有窠窟，忽□辄行非。」雀儿向前启：「凤凰王今怎不知！穷研细诸问，岂得信虚辞！雀儿但为鸟，各自住村坊，彼此无宅舍，到处自安身。见一空闲窟，破坏故非新；久访元无主，随便即安身。成功不可毁，不能移改张。随便里许坐，爱护得劳藏。」  

燕子启大王：「雀儿慢洛（落）荒。亦是穷奇鸟，构□足词章。衔泥来作窟。口里见生疮；王今不信语，乞问主人郎。」  

凤凰当处分：「二鸟近前头。不言我早悉，事状见喽喽。薄媚黄头雀，便漫说缘由；急手还他窟，不得更勾留。」  

雀儿启凤凰：「判付亦甘从。王遣还他窟，乞请且通容：雀儿是课户，岂共外人同。燕子时来往，从坐不经冬。」  

凤凰语雀儿：「急还燕子窟。我今已判定，雀儿不合过。朕是百鸟主，法令不阿磨，理列合如此，不可有偏颇。」  

燕子理得舍，欢喜复欢忻；雀儿修（羞）欲死，无处可安身。  

燕子不求人，雀儿莫生嗔，昔问（闻）古人语，三斗始成亲。往者尧王圣，写（摄）位二十年。郑乔事四海，对面即为婚。元百（伯）在家患，臣（巨）卿千理（里）期。燕王怨秦国，位马变为驎。并粮坐守死，万代得称传。百（伯）挑（桃）忆朝廷，哽咽泪交连。断马有王义，由自不能分。午（仵）子胥罚（伐）楚，二邑亦无言。不能攀古得（德），二人并鸟身。缘争破坏窟，徙特费精神。钱财如粪土，人义重于山；燕今实罪过，雀儿莫生嗔。  

雀儿语燕子：「别后不须论。室是君家室，合理不虚然。一冬来修理，涴落悉皆然。计你合惭愧，却攥我见王身。凤凰住佛法，不拟煞伤人；忽然责情打，几许愧金身。」  

燕子语雀儿：「此言亦非嗔。缘君修理屋，不索价房钱。一年十二月，月别伍百文，可中论房课，定是卖君身。」燕子赋一首。  

### 五、茶酒论一卷并序  

乡贡进士王敷撰  

窃见神农曾尝百草，五谷从此得分；轩辕制其衣服，流传教示后人。仓颉致其文字，孔丘阐化儒因。不可从头细说，撮其枢要之陈。蹔问茶之与酒，两个谁有功勋？阿谁即合卑小，阿谁即合称尊？今日各须立理，强者先饰一门。  

茶乃出来言曰：「诸人莫闹，听说些些。百草之首，万木之花，贵之取□，重之擿芽，呼之茗草，号之作茶。贡五侯宅，奉帝王家，时新献入，一世荣华。自然尊贵，何用论夸！」  

酒乃出来：「可笑词说！自古至今，茶贱酒贵。单（箪）醪投河，三军告醉。君王饮之，叫呼万岁；群臣饮之，赐卿无畏。和死定生，神明歆气。酒食向人，终无恶意，有酒有令，人（仁）义礼智。自合称尊，何劳比类！」  

茶为酒曰：「阿你不闻道：浮梁歙州，万国来求，蜀川流顶，其山蓦岭，舒城太胡（湖），买婢买奴，越郡余杭，金帛为囊。素紫天子，人间亦少；商客来求，舡车塞绍。据此踪由，阿谁合少？」  

酒为茶曰：「阿你不问（闻）道：剂酒干和，博锦博罗，蒲桃九酝，于身有润。玉酒琼浆，仙人杯觞，菊花竹叶，〔君王交接〕，中山赵母，甘甜美苦。一醉三年，流传今古。礼让乡闾，调和军府。阿你头恼，不须干努。」  

茶为酒曰：「我之茗草，万木之心，或白如玉，或似黄金。明（名）僧大德，幽隐禅林，饮之语话，能去昏沉。供养弥勒，奉献观音，千劫万劫，诸佛相钦。酒能破家散宅，广作邪淫，打却三盏已后，令人只是罪深。」  

酒为茶曰：「三文一□，何年得富；酒通贵人，公卿所慕。曾道（遣）赵主弹琴，秦王击缶，不可把茶请歌，不可为茶交舞。茶吃只是□疼，多吃令人患肚，一日打却十杯，肠胀又同衙鼓。若也服之三年，养虾蟆得水病报苦。」  

茶为酒曰：「我三十成名，束带巾栉。蓦酒其江，来朝今室。将到市□，安排未毕，人来买之，钱财盈溢。言下便得富饶。不在明朝后日，阿你酒能昏乱，吃了多饶啾唧，街中罗织平人，脊上少须十七。」  

酒为茶曰：「岂不见古人才子，吟诗尽道：渴来一盏，能生养命。又道：酒是消愁药。又道：酒能养贤。古人糟粕，今乃流传。茶贱三文五碗，酒贱中（盅）半七文。致酒谢坐，礼让周旋，国家音乐，本为酒泉。终朝吃你茶水，敢动些些管弦！」  

茶为酒曰：「阿你不见道：男儿十四五，莫与酒家亲。君不见生生鸟，为酒丧其身。阿你即道：茶吃发病，酒吃养贤，即见道有酒黄酒病，不见道有茶疯茶颠。阿阇世王为酒杀父害母，刘零（伶）为酒一死三年。吃了张眉竖眼，怒斗宣拳，状上只言□豪酒醉，不曾有茶醉相言。不免求首杖子，本典索钱。大枷□项，背上□（抛）椓（椽）。便即烧香断酒，念佛求天，终身不吃，望免迍邅。」两个政争人我，不知水在傍边。  

水为茶酒曰：「阿你两个，何用□□。阿谁许你，各拟论功！言词相毁，道西说东。人生四大，地水火风。茶不得水，作何相貌？酒不得水，作甚形容？米曲干吃，损人肠□（胃），茶片干吃，只粝破喉咙。万物须水，五谷之宗，上应干象，下顺吉凶。江河淮济，有我即通；亦能漂荡天地，亦能涸煞鱼龙。尧时九年灾迹，只缘我在其中，感得天下钦奉，万姓依从。由自不说能圣，两个〔何〕用争功！从今已后，切须和同，酒店发富，茶坊不穷。长为兄弟，须得始终。若人读之一本，永世不害酒颠茶风。」  

茶酒论一卷  

开宝三年壬申岁正月十四日知术院弟子阎海真自手书记。  

### 六、下女〔夫〕词一本  

〔儿家初发言〕：　贼来须打，客来须看，报道姑□，出来相看。  

女答：　　门门相对，户户相当，通问刺史，是何祗当？  

儿答：　　心游方外，意遂恒娥。日为西至，更兰至此。人先马乏，蹔欲停流（留），幸愿　　　　　　姑□，请垂接引！  

女答：　　更深月朗，星斗齐明，不审何方贵客，侵夜得至门庭？  

儿答：　　凤凰故来至此，合得百鸟参迎。姑□若无疑□，火急反身却回。  

女答：　　本是何方君子，何处英才？精神磊朗，因何到来？  

儿答：　　本是长安君子，进士出身。选得刺史，故至高门。  

女答：　　既是高门君子，贵胜英流，不审来意，有何所求？  

儿答：　　闻君高语，故来相头（投），窈窕淑女，君子好求！  

女答：　　金鞍骏马，绣褥交横，本是何方君子，至此门庭？  

儿答：　　本是长安君子，赤悬（县）名家，故来参谒，（聊）作荣华。  

女答：　　使君贵客，远涉沙碛，将郎通问，体内如何？  

儿答：　　刺史无才，得至高门，皆蒙所问，不胜战陈。  

再问：　　更深夜久，故来相过，姑□如下，体内如何！  

女答：　　庭前井水，金木为兰（栏），姑□如下，并得平安。  

儿答：　　上古王娇（乔）是先（仙）客，传闻列使（史）有荆轲。今过某公来此问，未知体　　　　　　内意如何？  

〔女答〕：　　孟春己暄，车马来前，使君贵客，体内如何？  

儿答：　　此非公管（馆），实不停流（留）：有事速语，请莫干羞。  

女答：　　亦非公管（馆），实不停流（留）：发君归路，莫失前程。  

儿答：　　车行辋尽，马行蹄川（穿）；姑来过此，任自方圆。  

女答：　　何方所管？谁人伴换？次第申陈，不须潦乱。  

儿答：　　炖煌县摄，公子伴涉，三史明闲，九经为业。  

女答：　　夜久更兰（阑），星斗西流，马上刺史，是何之州？  

儿答：　　金雪抗丽，辽（聊）此交游，马上刺史，本是沙州。  

女答：　　英毛（髦）荡荡，游称阳阳，通问刺史，是何之乡？  

儿答：　　三川荡荡，九郡才郎，马上刺史，本是炖煌。  

女答：　　何方贵客，□霄（宵）来至，敢问相郎，不知何里。  

儿答：　　天下荡荡，万国之里，敢奉来言，具答如此。  

女答：　　人须之（知）宗，水须之愿（知源），马上刺史，望在何川？  

儿答：　　本是三州游奕，八水英贤，马上刺史，望在（秦）川。  

女答：　　君登贵客，久立门庭，更须申问，可（何）昔（惜）时光。  

儿答：　　并是国中窈窕，明解书章，有疑借问，可（何）昔（惜）时光。  

女答：　　立客难发遣，展褥铺锦床，请君下马来，缓缓便商量。  

束带结凝妆，牵绳入此房，上圆初出卯，不下有何方（妨）！  

儿答：　　亲贤明镜近门台，直为桥（娇）多不下来，只有绫罗千万疋，不要胡伤（觞）数百杯。  

女答：　　上酒。　酒是蒲桃酒，将来上使君，幸垂与饮却，延得万年春。  

儿答：　　酒是蒲桃酒，先合主人尝：姑□已不尝，其酒洒南墙。  

女答：　　酒是蒲桃酒，千钱沽一，即问姑□郎，因何洒我酒？  

儿答：　　舍后一园韭，刈却还如旧；即问二姑□，因何行药酒？  

女答：　　请下马诗：　窈窕出兰闺，步步发阳台，刺史千金重，终须下马来。  

儿答：　　刺史乘金镫，手执白玉鞭，地上不铺锦，下则实不肯。  

女答：　　锦帐已铺了，绣褥未曾收，刺史但之下，双双宿紫楼。  

儿答：　　使君今夜至门庭，意（一）见恒娥秋月〔明〕，姑□〔更〕蒙屈下马，相郎不敢更相催。　请下床，陋足（漏促）更声急，星流月色藏，良辰不可失，终须早下床。  

儿答：　　〔月〕落星光晓，更深恐日开，若论成大礼，请须自状来。  

论女家大门词：柏是南山柏，将来作门额；门额长时在，女是蹔来客。  

至中门咏：团金作门扇，磨玉作门镮，掣却金钩锁，拔却紫檀关。  

至堆诗：彼处无瓦砾，何故生此堆？不假用锹，且借玉琶摧。  

至堂基诗：琉璃为四壁，磨玉作基阶。何故相要勒？不是太山崔。  

〔逢锁诗〕：锁是银钩锁，铜铁相铰过，□借钥匙开，且放刺史过。  

至堂门咏：堂门策四方，里有四合床，屏风十二扇，锦被画文章。  

论开撒帐合诗：〔第一〕　一双青白鸽，遶帐三五匝，为言相郎道：「遶帐三巡看」！  

去童男童女去行座幛诗　〔第二去行座障诗〕：夜久更兰（阑）月欲斜，绣障玲珑掩绮罗，为报侍娘浑擎却，从他附（驸）马见青娥。〔又云〕：锦幛重重掩，罗衣队队香，为言姑□道：「去却有何方（妨）！」  

〔去扇诗〕：青春今夜正方新，红叶开时一朵花。分明宝树从人看，何劳玉扇更来遮！千重罗扇不须〔遮〕，百美娇多见不□，侍娘不用相□（要）勒，中（终）归不免属他家。  

〔咏同牢盘：一双同牢盘，将来上二官，为言相郎道：「遶帐三巡看」〕。  

〔去帽惑诗〕：璞璞一颈花，蒙蒙两鬓渣（遮），少来鬓发好，不用冒或遮。  

〔去花诗〕：一花却去一花新，前花是价（假）后花真；假花上有衔花鸟，真花更有彩（采）花人。  

〔脱衣诗〕：山头宝径甚昌杨，衫子背后双凤凰，□裆两袖双□鸟，罗衣接□入衣箱。  

合发诗：本是楚王宫，今夜得相逢，头上盘龙结（髻），面上贴花红。  

疏头诗：月里娑罗树，枝高难可攀，蹔借牙疏子，筭发却归还。  

〔系指头诗：系本从心系，心真系亦真。巧将心上系，付以系心人〕。  

咏系去离心人去情诗：天交织女渡河津，来向人间只为人，四畔旁人总远去，从他夫妇一团新。  

〔咏下帘诗〕：宫人玉女自纤纤，娘子恒娥众里潜，微心欲拟观容貌，蹔请傍人与下帘。  

### 七、四兽因缘  

过去久远，往昔世时，有一大国，号曰迦尸。人则安乐，五稼丰稔，四序调和，无诸灾疫。其王称云：「是我之福感德如此，国界清平。」其王夫人亦去：「是妾之福。」太子云：「是□（寡）人福。」三个各争不定。王遂问修道仙人，决晓所疑。仙人答曰：「非王所感，亦非夫人太子之福。彼是山林之中，迦毗罗鸟、兔、及猕猴、象等四兽，结为兄弟，行恩布义，互相遵（尊）敬，感此事也。」王遂往看，果如其言。国内人民，尽知此事，其象鸟等，以何因由识得大小？鸟问象云：「汝先到此树边之时，其树大小？」白象答云：「我到树边之时，倚树揩痒，树纔胜我也。」次问猕猴：「汝见树时，其树大小？」猕猴答云：「我于树上，捉其枝条腾跃跳掷，胜得我也。」又问其兔：「汝到树时，其树大小？」兔子答云：「我到树边，吃噉树叶，口到树头，枝杋花叶。」其鸟云：「我昔山中食此树果，遗子此地，乃生其树。」因此树故，如上四兽，识得大小。鸟最居长，兔得第二，猕猴第三，白象最小。如是四兽，由恩义故，于后命终，尽得生天，帝释诸天，异口同音，欢喜赞叹。尔时如来告诸大众：彼时鸟者，即我身是；兔是舍利；猕猴即是大目干连；白象即今阿难陀是。四兽行恩，尚感如是广大功德，岂况其人，如无恩义也。  

唐僧统和尚赞述四兽恩义颂为先修行孝因果，今感得成佛之缘，其由如是。  

奇哉四兽，能结好事，  

敬大识小，以树为类。  

布义行恩，低心下意。  

动止相随，匪辞重累。  

连襟缀袖，陈雷莫比。  

感世清平，灾殃不起。  

风雨顺时，吉祥呈瑞。  

迦尸国人，无不欢喜。  

圣教称扬，诸天赞美。  

后得成佛，福因由此。  

按此文前有行半字云：「又将称赞功德，奉用庄严我都僧统和尚，伏愿长承帝泽，为灌顶之□师，永镇台阶，赞明王于理化。」  

### 八、齖□书一卷  

夫齖□新妇者，本自天生，斗唇合舌，务在暄（喧）争。欺儿踏，骂詈高声，翁婆共语，殊总不听。入厨恶发，翻粥扑羹，轰盆打□，雹釜打铛。嗔似水牛料斗，笑似辘轳作声。若说轩裙拨尾，直是世间无比。斗乱亲情，欺邻逐里。阿婆嗔着，终不合觜。将头自□，竹天竹地，莫（摸）着卧床，佯病不起。见入来，满眼流泪。夫问来由，有何事意。没可分梳，口称是事。翁婆骂我，作奴作婢之相，只是担眠夜睡，莫与□吃，饿急自起。阿婆向儿言说，索得□屈期丑物入来，与我作底。新妇闻之；从床忽起，当初缘甚不嫌，便即下财下礼，色我将来，道我是底。未许之时，求神拜鬼，及至入来，说我如此。新妇乃索离书，〔废我别嫁，可会夫婿。翁婆闻道色离书〕，忻忻喜喜。且与缘房衣物，更别造一床毡被。乞求趁却，愿更莫逢相值。新妇道辞便去，口里咄咄骂詈，不徒钱财产业，且离怨家老鬼，新妇惯唤向村中自由自在，礼宜（仪）不学，女翁不爱，只是手提竹笼，恰似傍田拾菜。如此之流，须为监解，看是名家之流，不交自解。本性齖□，打煞也不改。已后与儿色妇，大须稳审，趁逐莫取媒人之配。阿家诗曰：  

齖□新妇甚典砚，直得亲情不许见，  

千约万束不取语，恼得老人肠肚烂。  

新妇诗曰：  

本性齖□处处知，阿婆何用事悲悲，  

若觅下官行妇礼，更须换却百重皮。  

自从塞北起烟尘，礼乐诗书总不存，  

不见父兮子不子，不见君兮臣不臣。  

暮闻战鼓〔雷〕天动，晓看带甲似鱼鳞，  

只是偷生时暂过，谁知〔久后〕不成身。  

愿得再逢尧舜日，胜朝□舞却修文，  

懃学不辞贫与贱，发愤长歌十二时。  

平旦□（寅），少年勤学莫辞贫，  

君不见，朱买未得贵，由自行歌自负薪。  

日出卯，人生在世须臾老，  

男儿不学读诗书，恰似园中肥地草。  

食时辰，偷光凿壁事殷懃，  

丈夫学问随身宝，白玉黄金未是珍。  

隅中巳，专心发愤寻书疏，  

每忆贤人羊角哀，求学山中并粮〔死〕。  

日南午，读书不得辞辛苦，  

如今圣主召贤才，去耳中华长用武。  

日昳未，暂时贫贱何羞耻，  

昔日相如未遇时，恓惶卖卜于□市，  

晡时申，悬头刺股士苏秦，  

贫病即令妻□行，意（衣）锦还乡争拜秦。  

日入酉，金樽多泻蒲□（桃）酒，  

唤君莫弃失徒人，结交承己须朋友。  

黄昏戌，□（琴）书独坐茅庵室，  

天子不将印信迎，誓隐山林终不出。  

人定亥，君子须（虽）贫礼常在，  

松柏纵然经岁寒，一片贞心常不改。  

夜半子，莫言屈滞长如此，  

鸿鸟只思羽翼齐，点翅飞腾千万里。  

鸡鸣丑，莫惜黄金结朋友，  

蓬蒿豊得久荣华，飘飖万里随风走。  

祝曰：唱帝唱帝。没处安身，乃为入舍女婿。鸣罗鸣罗，劫我新妇，必欺我，打我，弄我，骂我，只是使我，取柴烧火，独舂独磨，一赏不过。由嗔懒坠（惰），空地磨□（秫）大戾。急休急休，不要你绢〔紬〕，跪拜丈人两拜，当时领妻便发。后有诗人乃为赞越（曰）：  

可惜英雄大夫儿，如今被使不如奴，  

买取锺鼓上怗看，腰间两面打桃符。（原文完）  

### 九、百鸟名君臣仪仗  

是时二月向尽，纔始三春。百鸟林中而弄翼，鱼翫水而跃鳞，花照勺（灼），色辉鲜，花初发而笑日，叶含芳而起津。山有大虫为长，鸟有凤凰为尊。是时之（诸）鸟即至，雨集云奔，排备仪仗，一□（仿）人君。  

白鹤身为宰相，山□□（鹧鸪）直谏忠臣，  

翠碧鸟为纨坛（纠弹）侍御，鹞子为游奕将军，  

鸧（苍）鹰作六军神策，孔雀王专知禁门，  

护泽鸟偏知别当，细□子通事舍人，  

鸿雁专知礼部，鸿鹤太史修文，  

日月鸟夜观星象，赤觜□昼望烟云，  

突厥鸟权知蕃馆，老□专望烟云，  

印尾鸟为无才技，专心遏舞乡村。  

白练带，色如银，久在山间别作群。  

闻道凤凰林里现，将男挟女悉来臻。  

熏胡鸟、鹄鹄师、鸿鸟子、□鹩儿、赤觜鸭、碧生（玉）鸡，鸳鸯作伴，对对双飞，奉符追唤，不敢延迟，从此是鸟即至，亦不相违。  

涛河鸟，脚□□，寻常傍水觅鱼吃，  

野鸭遥见角□来，□头水底觅不得。  

白鹦鹉，赤鸡赤，身上毛衣有五色，  

两两三三傍水波，向日遥观真锦翼。  

巧女子，□怜喜，树梢头，养男女，  

衔茅花，拾柳絮，窠里金针谁解取？  

陇有道，出鹦鹉，教得分明解人语。  

人衷般粮总不如，笼里将来献明珠（主）。  

鸅鶝亦曾作老鼠，身上无毛生肉羽，  

恰至黄昏即出来，白日何曾慕风雨！  

念佛鸟，提胡卢，寻常道酒不曾酤。  

泽雉沿身百种有，鹌鹑向后一物无。  

独舂鸟，悉鼻卑，出性为便高树枝，  

雀公身寸惹子大，却谦（嫌）老□没毛衣。  

吉祥鸟，最灵喜，出在台山岩长里，  

忽然现出彩云中，但是人人皆顶礼。  

花没鸽，色能姜，一生爱踏伽蓝地，  

野鹘人家最有灵，好事于先来送喜。  

黑鸐□，黄花楼，飞来飞去傍山头，  

山鹊觜红得人爱，群神身独处飞。  

寒豪（号）〔□〕，夜夜号，青雀儿色能青，  

毛衣五色甚〔□〕明，闻道凤凰林里现，  

皆来拜舞在天庭了也  

## 卷八

百鸟名一卷  

庚寅年十二月日押牙索不子自手记□  

### 一、搜神记一卷  

句道兴撰  

行孝第一  

昔有樊寮至孝，内亲早亡，继事后母。后母乃患恶肿，内结成痈，楚毒难忍，风（夙）夜不寐。寮即愁烦，衣冠不解，一月余日，刑（形）体羸瘦，人皆不识。寮欲唤师针灸，恐痛，与口于母肿上吮之，即得小差，以脓血数口流出，其母至夜，便得眠卧安稳。夜中梦见儿（鬼）来语母曰：「其疮上复得鲤鱼哺之，后得无病，寿命延长。若不得鲤鱼食之，即应死矣。」寮闻此语，忧心恐惧，仰面向天而叹曰：「我之不孝，今乃如此，十一月冬冰结凝之时，何由得此鱼食？」即抱母头而别，出入行哭，悲啼泣泪，仰天而叹曰：「天若怜我，愿鱼感出，无神休也。」寮乃脱衣覆冰之上，不得鱼，遂赤体卧冰之上。天知至孝，当寮背下，感出鲤鱼一双。心生欢悦，将归与母食之，及哺之于疮上，即得差矣。命得长远，延年益寿，乃得一百一十而终也。樊寮至孝，松柏终不改易。  

昔有张嵩者，陇西人也，有至孝之心。年始八岁，母患卧在床，忽思堇菜而食之。嵩闻此语，苍（仓）忙而走，向地觅堇菜，全无所得，遂乃发声大哭云：「哀哀父母，生我劬劳，〔母〕今得患，何时得差。天若怜我，愿堇菜化生。」从旦至午，哭声不绝，天感至孝，非时为生堇菜。遂将归家，奉母食之。因食堇菜，母得痊愈。嵩后长大成人，母患命终。家中富贵，所造棺椁坟墓，并自手作，不役奴仆之力。葬送亦不用车牛人力，惟夫妇二人，身自负上母棺，已（以）力擎于车上推之。遣妻牵挽而向墓所。其时日有卒风暴雨，泥涂没膝，然葬送道上，清尘而起。嵩葬既讫，于墓所三年亲自负土培坟，哭声不绝，头发落尽，哭声不止。天知至孝，于墓所直北起雷之声。忽有一道风云而来到嵩边，抱嵩置墓东八十步，然始霹雳冢开，出其棺，棺额上云：「张嵩至孝，通于神明，今日孝感至诚，放母却活延命，更得三十二年。任将归奶侍奉。闻者无不嗟叹斯事，〔自古至今，未闻斯事，天子〕遂拜嵩为今（金）城太守，后迁为尚书左仆射。事出织终传。  

昔有焦华〔者〕至孝，长安人也。汉末时，〔为〕尚书左仆射。其父身上患□，焦华甚有孝心，侍养父母，衣冠不解，昼夜忧心，恐惧所及。其父困患，华归家曰：「兄弟二人，父若不差，身死地下，谁当事父？」父曰：「汝身长娇能非轻，不可绝其后嗣，汝更勿言。比来梦恶，定知不活，闻我精好之时，汝等即报内外诸亲，在近者唤取，将与分别。」华问父曰：「患来梦恶何事？」父曰：「吾梦见天人下来取我，语曰：『汝欲得活，时得瓜食之一顿，即活君也。而不得瓜食之，不经旬日，终须死矣。』今十二月非时，何由可得众食，是故知死。」华闻此语，气咽含悲，食饮不下，声塞顿绝。乃至十日，后始更苏。梦见神唤焦华，汝有孝心，上感于天，天使我送众一双与汝来，君宜领取，与父充药。华遂梦中跪拜而受众。梦觉，即于手中有众一双，香气满室，而奉其父，父得众食，其病得差。故语云：仲冬思众告焦华，父得食之。凡人须有善心，孝者天自吉之。事出史记。  

昔皇（黄）帝时，有榆（俞）附者，善好良医，能回丧车，起死人。榆附死后，更有良医。至六国之时，更有扁鹊。汉末，开肠□，洗五脏，劈脑出虫，乃为魏武帝所杀。  

昔有扁鹊，善好良医，游行于国。闻虎（虢）君太子患，死已经八日，扁鹊遂请入见之，还出语人曰：「太子须（虽）死，犹故可活之。」虢君闻之，遂唤扁鹊，入活太子，遂还得活。虢君大悦，即赐金银宝璧与鹊，鹊辞而不受。虢君曰：「今活吾子，即事不违，乃不取受者，何也？」鹊曰：「太子命故未尽，非臣卒能活得。」遂不受之去也。  

昔有管辂，字公明，善好良才。尔时六月中旬，行过平原，见一年少，始可十八九矣，在道南刈麦，然管辂嗟叹而过。其年少问老人曰：「何以嗟叹？」管辂复问年少曰：「汝姓何字谁？」年少对曰：「姓赵名颜子。」〔公明〕曰：「向者更无余事，直以怜卿好年少，明日午时忽然卒死，是故嗟叹也。」颜子问曰：「丈人岂非管辂！」曰：「我是。」颜子即叩头，随逐乞命。管辂曰：「命在于天，非我能活。〔卿且去〕，宜急告父母知，莫令□□（匆匆）。」颜子于是归家，速告父母。父母得此语已，遂即乘马奔趁，行至十里趁及。遂拜管辂，谘请之曰：「〔小〕儿明日午时将死，〔管圣如〕何忧怜，方可救命。」管辂曰：「君但且还家，备觅麋鹿脯一斤，清酒一，明日午时克（刻）到君家，方始救之，未知得否？」其父遂即还，备觅酒脯而待之。管辂明日于期即至，语颜子曰：「卿昨日刈麦地南头大桑树下，有二人樗蒲博戏，今〔卿〕将酒脯往其处酌合里置脯，往其处酌，他自取之，若借问于卿嗔怒，〔但向拜之，慎勿言，其中有一人救卿〕，吾在此专待卿消息。」颜子行管辂之言，即将酒脯到大桑树下，乃见二人博戏，前后欲休，侍从非常。颜子遂酌酒与之，其人得酒即饮，贪博戏不看。饮酒欲尽，博戏欲休，北边坐人，举头见颜子，忽然大努（怒）曰：「小人，我遣你早去，因何违他期日！如午时不去，何由态（能）仍酌我酒来。」颜子再拜，不敢更言。南边坐人语北边坐人曰：「凡吃人一食，惭人一色，吃人两食，与人着力。朝来饮他酒脯，岂可能活取此人！」北边坐人曰：「文案已定，何由可改。」南边坐人曰：「暂借文书看之。」〔此年始十九，易可改之〕。把笔颠倒句着，语颜子曰：「你合寿年十九即死，今放你九十合终也。」〔自尔已来，世间有行文书颠倒者，即乙复〕，因斯而起。回到家，见管辂，始语颜子曰：「北边坐人是北斗，南边坐人是南斗。凡人受胎皆从南斗过，见一人生，无量欢喜。北斗注杀，见一人死，皆大欢喜，此之是也。」〔事出异勿（物）志。〕  

昔齐景公夜梦见病鬼作二虫（虫）得病，着人遂向外国请医人秦瑗（缓）至齐国境内。景公夜梦见病鬼作二枚虫从景公鼻出，化作二童子，并着青衣，于景公床前而立，递相言语，秦缓者，大好良医，今来入齐境内，必杀我二人，共作逃避之计。有一童子不肯，〔曰〕：「天遣我等取景公，如何走去。你居膏□（肓）之上，我居膏肓之下，针灸所不能及，医药所不能至，此是禁穴，纵秦缓至，能奈我何。」其二童子，还化作二虫，从景公口入肠中。梦觉，即知死矣。不经旬日，秦缓到来，遂与景公体（候）脉，良久，语景公曰：「病不可治也。何为？缘病鬼在膏肓之上，膏肓之下，此是禁穴，针灸所不能及，医药所不能至，必死矣，无知（可）奈何。」景公曰：「一如朕梦。」遂不治之。后加重赠，以礼发遣。秦缓去后，经三日便死。事出史记。  

昔有刘安者，河间人也。年少时得病死，经七日而乃复苏。帝命然得归，遂能善卜。与人占之，上（尚）犹知未来之事，万不失一。河间有一家，姓赵名广，枥上有一白马，忽然变作人面，其家大惊怕，往问先生刘安。安曰：「此怪大恶，君须急速还家，去舍三里，披发大哭。」其家人大小闻哭声，并悉惊怖，一时走出往看。合家出后，四合瓦舍，忽然崩落，其不出者，合家总死。广于后更问〔刘安曰：「是何灾异也。」安曰：「无他〕，公堂舍西头壁下深三尺，有三个石龙，今日灾祸已过，慎莫发看，发看必令人贫矣。若不发看，后克富贵，此是神龙〔也。」而〕广不用刘安之言，遂发看之，有一赤物大如屋椽，冲突出去上天。其后广家大贫困，终日常行乞食而活生命。事出地理志。  

昔有辛道度者，陇西人也。在外游学，来至雍州城西五里，望见四合瓦舍赤壁白柱，有青衣女郎在门外而行。道度粮食乏尽，饥渴不济，遂至门前乞食。语女郎曰：「我是陇西辛道度，游学他方，粮食乏尽，希望娘子为道度向主人传语，乞觅一餐。」女子遂入告女郎，且说度语，报知女郎。女郎曰：「此人既远方学问，必是贤才，语客入来，我须见之。」女子还出迎来，然道度趋蹡而入，已至合门外，觉非生人，辞欲却出，遂不敢还，即却入见秦女。女郎相拜讫，度遂令西床上坐，女即东床上坐，遂即供给食饮。女郎即谘度曰：「我是〔秦〕文王女，小遭不幸，无夫独居，经今廿三年，在此棺圹之中，今乃与君相逢，希为夫妇，情意如何？」度遂乃数有辞相问，即为夫妇之礼。宿经三日，女郎语度曰：「君是生人，我是死鬼，共君生死路殊，宜早归去，不能久住。」度曰：「再宿一夜而稠（绸）缪，今日以何分别，将何凭为信记？」女郎遂于后床上，取九子鹿（簏）中开取绣花枕，价值千金，与度为信。其簏中更有一金枕，〔度是生人，贪心金枕，乃不肯取绣枕，欲得金枕〕。女郎曰：「金枕是我母遗赠之物，不忍与君。」度再三从乞金枕，女郎遂不能违，即与金枕为信。还遣青衣女子二人，送度出门外。忽然不见瓦舍，唯见大坟巍巍，松柏参天，度慌怕，冲林走出墓外。看之，怀中金枕仍在。遂将诣〔秦〕市卖之。其时正见秦文王夫人乘车入市观看，遂见金枕，识之。问度曰：「何处得之？」度与实言答之。夫人遂即悲泣，哽咽不能〔自〕胜。发使遂告秦王。王曰不信，遂遣兵士开墓发棺看之。送葬之物，事事总在，惟少金枕。解缚看之，遂有夫妇行礼之处。秦王夫妇然后始欢喜，叹曰：「我女有圣德通于神明，乃能与生人通婚，真是我女夫。」遂封度为驸马都尉，劳赐以玉帛车马侍从，令还本乡。因此已来，后人学之，国王女夫名为驸马，万代流传不绝。事出史记。  

昔有侯霍，〔白马县人也〕，在田营作，闻有哭声，不见其形，经余六十日。秋间因行田，露湿难入，乃从畔上褰衣而入至地中，遂近畔边有一死人髑髅，半在地上，半在地中，当眼匡里一枝禾生，早以欲秀。霍愍之，拔却，其髑髅，与土拥之，遂成小坟。从此已后，哭声遂即绝矣。后至八月，侯霍在田刈禾，至暮还家，觉有一人，从霍后行。霍急行，人亦急行；霍迟行，人亦迟行。霍怪之，问曰：「  

君是何人，从我而行？」答曰：「我是死鬼也。」霍曰：「我是生人，你是死鬼，共你异路别乡，因何从我而行？」鬼曰：「我蒙君锄禾之时，恩之厚重，无物相报。知君未取妻室，所以我明年十一月一日，克定为君取妻，君宜以生人礼待之。」霍得此语，即忍而不言。遂至十一月一日，聚集亲情眷属，槌牛酿酒，只道取妻，本不知迎处。父母兄弟亲情怪之，借问，亦不言委由，常在村南候望不住，欲至晡时，从西方黄尘风云及卒雨来，直至霍门前，云雾闇黑，不相睹见。霍遂入房中，有一女子，年可十八九矣，并床褥毡被，随身资妆，不可称说。见霍入来，女郎语霍曰：「你是何人，入我房中？」霍语女郎曰：「娘子是何人，入我房中？」女郎复语霍曰：「我是辽西太守梁合龙女，今嫁与辽东太守毛伯达儿为妇。今日迎车在门前，因大风，我渐出来看风，即还家入房中，其房此（不）是君房？」霍曰：「  

辽西去此五千余里，女郎因何共我争房？如其不信，请出门看之。」女郎〔惊起〕，出门看之，全非己之舍宅。遂于床后，取九子簏开看，遂有一玉版上有金字，分明云：「天付应合与侯霍为妻」。因尔已来，后人学之，作迎亲版通婚书出，因此而起。死鬼尚自报恩，何况生人。事出史记。  

昔有侯光侯周兄弟二人，亲是同堂，相随多将财物远方兴易。侯光货易多利，侯周遂乃损抑，即生恶心，在于郭欢地边杀兄，抛着丛林之中，遂先还家。光父母借问周，「汝早到来，兄在何处？」周答曰：「兄更廿年，方可到来。」郭欢在田营作此地头，林中鸟鹊，辽乱而鸣，郭欢怪之，往看，乃见一死人，心生哀愍，遂即归家，将锹则为埋藏，营作休罢。中间每日家人送食饭来祭之。经九十余日，粟麦收了，欲拟归家，遂辞死人，祝愿曰：「我乃埋你死尸灵在此，每日祭祀，经三个月，不知汝姓何字谁，从今已后〔不〕祭汝，汝自努力。」即相分别。后年四月，欢在田锄禾，乃有一人，忽然在前头而立，问曰：「君是何人，乃在我前而立？」此人答曰：「我是鬼。」欢曰：「我是生人，你是死鬼，共你异路别乡，何由来也。」鬼曰：「蒙君前时恩情厚重，无物报恩。今日我家大有饮食，故迎君来，兼有报上之物，终不相违。」欢疑，遂共相随而去。神鬼覆荫，生人不见，须臾之间，引入灵床上坐。其祭盘上具有饮食，侯光共欢即吃直净尽，诸亲惊怪，皆道神异。须臾之间，弟侯周入来，向兄家检校。兄忽然见弟，语欢曰：「杀我者，此人也。生时被杀，死亦怕他。」便即畏惧走出。郭欢无神灵覆荫，遂即见身，从灵床上起来，具说委由，向侯光父母兄弟，遂即将侯周送县，一问即口承如法。侯光父母赐欢钱物车马侍从，相随取儿神归来葬之。故曰：侯光作鬼，尚自报恩，何况生人。事出史记。  

昔有王景伯者，会稽人也。乘船向辽水兴易。时会稽太守刘惠明当官孝满，遂将死女尸灵归来，共景伯一处。上宿忧思，月明夜静，取琴抚弄，发声哀切。时太守死女闻琴声哀怨，起尸听之，来于景伯船外，发弄钗钏，闻其笑声。景伯停琴曰：「似有人声，何不入船而来？」鬼女曰：「闻琴声哀切，故来听之，不敢辄入。」景伯曰：「  

但入有何所疑。」向前便入，并将二婢，形容端正，或（惑）乱似生人，便即赐坐。温凉以（已）讫。景伯问曰：「女郎因何单夜来至此间？」女曰：「闻君独弄哀琴，故来看之。」女亦小解抚弄。即遣二婢取其毡被，并将酒肉饮食来，共景伯宴会。既讫，景伯还琴抚弄，出声数曲，即授与鬼女。鬼女得琴，即叹哀声甚妙。二更向尽，亦可绸缪，鬼女歌讫还琴。景伯遂与弹，作诗曰：「今夜叹孤愁，哀怨复难休，嗟娘有圣德，单夜共绸缪。」女郎云：「实若愁妾恩。当别报道得。」停琴煞（然）烛，遣婢出船，二人尽饮，不异生人。向至四更，其女遂起梳头，悲伤泣泪，更亦不言。景伯问曰：「女郎是谁家之女，姓何字谁，何时更来相见？」女曰：「妾今泉壤，不睹已来，今经七载，闻君独弄哀琴，故来解释。如今一去，后会难期。」执手分别，忽然不见。景伯双泪冲目，慷慨畏辞，思忆花容，悲情哽咽。良久叹讫，即入船中而坐。渐欲天明，惠女尸边遂失衣裳杂物，寻觅搜求，遂向景伯船上得，即欲论官。景伯曰：「昨夜孤愁夜静，月下抚弄，忽有一女郎并将二婢，来入我船，鼓琴戏乐，四更辞去。即与我行帐一具，缕绳一双，锦被一张，与我为信。我与他牙梳一枚，白骨笼子一具，金钏一双，银指环一双。愿女尸边检看，如无此物，一任论官。」惠明闻夫妇之礼，于后吉凶逆牙相追。闻者皆称异哉。  

昔秦时韩陵太守赵子元出游城外，见一女子姿容甚美，年可十五六矣。太守遥问何处女子独游无伴。〔女子答曰：「女是客人，寄在城外，是以无伴。」太守〕不知是鬼，乃问之曰：「女能作衣以否，我家雇作衣。」女子曰：「善能作衣也。」即将女子至家。太守即将彩帛遣作衣裳，与钱五百文。三年之中，每来太守家内。为太守怜愍，恒多与价。〔临欲去时，复重到太守家□（招）念复，复赐金□一枝，金钗两双，绢两疋，〔女郎〕再拜辞〔太守曰：「女明日日中即还乡里，不得来也〕。太守遣〔人〕送出门外，辞别而去。〔明日城南一百五十步，乃有一冢，女死在下〕。女父母〔路还家〕，迎丧灵还家坟葬。在冢中发出棺木里得金钗无数，并金铤、绢两疋。其父母惊愕怪之。推寻此理，女庸（佣）力，〔太守与之〕。女死有此变异，计非通化，不可得知矣。〔事出晋传〕。  

昔刘泉时，梁元皓、段子京，并是平阳人也。小少相爱，对门居，出入同游，甚相敬重，契为朋友，誓不相遗。后至长大，皆有英艺之风，俱事刘泉。元皓为尚书左丞相，子京为黄门侍郎。虽即官职有异，二人相爱，晓夜不相离别，天子已下，咸悉知之。于后刘泉拜元皓为京（荆）州刺史，子京为秦州刺史，二人始相分别，各赴所任，经三年，元皓在京州卒，患失音而死。然元皓未送报之间，心忆子京欲嘱后事，今为失音，无处申说，停经一旬，神灵见身，不许殡葬，须待子京。妻子惊怕，莫知为计。元皓神灵，遂往秦州通梦与子京语曰：「因患命终，与弟面别，今得见弟。遗语妻子，不解吾语，方欲葬我。我未共弟别，停留在家，弟宜速取埋我。」子京睡中，忽然梦觉，而坐叹曰：「元皓何意死也！平生神灵与我殊别，计此梦中之言，必不虚也。」子京忽起，动表奏驰，驿马奔走，往到京州，具如梦中不虚也。失声大哭，死后再苏，欲至晡时，烦怨嗟叹。忽出门看，遂见元皓来至子京前，还似平生无异。元皓曰：「弟埋我，死将甘别，我卧处床西头函子中，有子书七卷，弹琴玉爪一枚，紫檀如意杖一所，与弟为信。愿弟领取，若相忆，取如（而）习之。」子京曰：「  

弟来苍（匆）忙，□身更无余物，遂乃解靴绦一双，奉上兄为信。」二人殷懃，遂相分别。子京还入向元皓妻子，具论斯事。元皓遂将子京奉上之绦作同心结，而系自身两脚，家人皆见云异哉。于是送葬已讫，子京乃还秦州。后经一年，云地下太山主簿崩，阎罗王六十日选择不得好人。皓忆子京，遂至王前，称秦州刺史段子京神志精勤，甚有实行，堪任为主簿，王可召而授之。王曰：「其人寿命长短？」即令鬼使检子京帐寿命，合得九十七，今〔者始年〕卅二。王曰：「虽是好人，年命未合死，不可中夭，追来驱使。」皓重启王曰：「以子京小来亲交，情同鱼水，若非实是好人，何敢诠举。皓往自唤取去，请与侍从，子京必当欢喜而来。」于是王即给皓行从并手力精骑，往秦州唤子京。皓遂变成生人，威仪队仗，乘马而行。众人见者，皆避道而过。欲至秦州，先遣人通报。子京忽然惊愕，元皓已终，因何得向此来？遂出走迎。引入厅共坐。良久，供食酒脯讫，州县诸子及子京家口儿子，并言好客都来，不知元皓是鬼。酒食〔讫〕，二人相将入房而坐。元皓乃云：「王遣我唤弟来，拟与太山主簿，今弟须去。」子京心情不乐，忽然沥泪而言曰：「大丈夫秦州刺史，坊州牧伯，却为太山主簿，官位不可卑小。」元皓〔曰〕：「不然，生官贱，死官位不得相望。」元皓恐子京不肯去，遂起拔刀，即欲杀之，以见威力而逼。子京自知不免，即从乞假一年。元皓曰：「阎罗大王今见停选待弟，弟须去，更不得延迟。」子京曰：「若如兄言，岂敢违命。〔可不放弟共妻儿取别〕？」皓曰：「弟既云从命，且放弟再宿三月，日中克取弟来，〔弟须〕严备装束待我。」于是二人相送而别。别后，子京即唤亲眷辞别，即令遣造棺木衣衾被褥所是送葬之具，事事严备。内外诸亲，及州县官寮，悉皆怪之。即问曰：「使君家内，安然无事，造作凶具，拟将何用？」子京曰：「我共见梁元皓为朋友，其人先死，今已奏闻阎罗王遣唤我来，共他为期，不可失时。」子京则香汤沐浴，装束已了，出门遥望，正见梁元皓鞍马队仗到来。即语妻子眷属曰：「我今死矣，使君见到门来，我不得久住，汝等共我辞别。〔别讫〕，取衣衾覆我面上。」遂即命终。子京死后一年，方来归舍检校，住三个月，还却去。见者并言异哉，方知子京为泰山主簿非虚也。故语云：梁元皓命终夭，段子京吉凶之利。事有万途，王子真（珍）得鬼力，段子京得〔鬼〕殃。故曰：为力不同科，此之是也。〔事凶（出）妖言传〕。  

昔有段孝真者，京兆人也。汉景帝时，举孝真为长安县令。孝真志行清勤，歌扬声于遐外，孝真以所乘之马甚快，日行五百余里。雍州刺史梁元纬以帝连婚，倚恃形势，见真马好，遂索真马。真曰：「  

此马已老不堪，又是父所乘之马，不忍舍离，不敢辄奉使君，赐厅而坐。」纬恨嫌，即私遣人言道真取物，付狱禁身，不听家人往看。真知枉死，密使人私报其子：「刺史今为此马，欲杀我，恨汝等幼小，未能官府。汝等但买〔细好〕纸三百张，笔五管，墨十挺，埋我之时着于我前头，我自申论。」刺史于狱中自令棒杀。经一月余日，汉景帝大会群臣政朝之次，真即将表而诣殿前，将使君梁元纬事条。真即变为生人见身，道纬贫浊被枉杀臣，臣今录梁元纬罪状条目如右，伏愿陛下为臣究问。景帝收表讫，忽然不见孝真，景帝惊怪曰：「宇宙之内，未见此事。」遂捉梁元纬依状究问，其事是实。帝知枉杀孝真，即将梁元纬等罪人于真墓前斩之讫。遂拜真男为长安县令。莫言鬼无神异，段孝真神通感也。出博物传。  

昔有秦始皇时，王道凭者，九□县人也。小少之时，共同村人唐叔谐女文榆花色相知，共为夫妇。道凭乃被征讨，没落南蕃，九年不归。文榆父母，见凭不还，欲娉与刘元祥为妻。其女先与王凭志重，不肯改嫁。父母忆逼，遂适与刘元祥为妻。已经三年，女即恚死。死后三年，王凭遂却还家，借问此女在否？村人曰：「其女适与刘元祥为妻，已早死来三年。」凭遂访知坟墓〔处，往到墓〕前三唤女名，悲哭哽噎，良久乃苏。达（遶）坟三匝，遂启言曰：「本存终始，生死契不相违，吾为公事牵缠，遂使许时离隔，望同昔日，暂往相看。若有神灵，使吾睹见，若也无神，从此永别。」其女郎遂即见身，一如生存之时。问谇（讯）起居：「本情契要至重，以缘父母忆逼，为君永世不来，遂适与刘氏为妻，已经三年。日夕相忆情深，恚怨而死。今即来还，遂为夫妇。速掘墓破棺，我必活矣。」凭曰：「审如此语，实是精灵通感，天地希有一人。信者，立身之本。」凭遂即发冢破棺。女郎即起结束，随凭还家。其后夫刘元祥惊怪，深怅异哉。经州下辞，言王凭，州县无文可断，遂奏秦始皇。始皇判与王道凭为妻。得一百十年而命终也。  

昔有刘寄者，冯翊人也。将牛一头，向瀛州市卖，得绢二十三疋。回还向家，至城一百九十里，投主人王僧家止宿。王僧兄弟三人，遂杀刘寄，抛尸灵在东园〔枯井〕里埋之。然寄精灵通感，即夜向家属梦与兄云：「〔昨向〕瀛州卖牛，得绢二十三疋，回还去州，行至城南一百九十里里，〔投寄主人王僧世家宿。为主人煞我，埋在舍东园里枯井中，取绢东行南头屋里〕柜子中藏之。」然兄梦觉惊恐，今有斯事，烦怨思慕，其弟今被贼所杀，夜来梦属之言，必应实也。遂即访问王僧家衣（于）舍，东园里〔枯井〕捉获弟尸灵，屋里南头柜中得本绢二十三疋。一如神梦之言。即捉王僧送州推勘，事事依实，都市（是）思寻鬼语，大有所凭，如此通于神明，坐作立报。事出南妖皇（异？）记。  

昔有周宣王，信谗言，枉杀忠臣杜伯，杜伯临死之时，仰面向天曰：「〔杜伯无罪〕，王曲取谗佞之言，枉杀臣。〔今死矣，无罪知复何言，如其当先天下〕。经三年，必杀王。王莫不知。」王知之大怒曰：「我是万乘之主，纵枉杀三五人，有何罪过。」遂杀之。后更至三年，宣王遂出城田猎，行至城南〔门外〕，见杜伯前后侍从鬼兵队仗，乘赤马，朱笼冠，赫奕，手执弓箭，当路向宣王射之，〔王〕走退无路，百寮已下，咸而见之。政（正）射着王心，王心痛，便即还宫。不经三日，宣王死矣。古诗云：凡人不可枉杀，立当得报，事出太史。  

昔有刘义狄者，中山人也。甚能善造千日之酒，饮者醉亦千日。时青州刘玄石善能饮酒，故来就狄饮千日之酒。狄语玄石曰：「酒沸未定，不堪君吃。」玄石再三求乞取尝，狄自取一盏与尝，饮尽。玄石更索，狄知克（已）醉，语玄石曰：「今君已醉，待醒更来，当共君同饮。」玄石嗔而遂去。玄石至家，乃即醉死。家人不知来由，遂即埋之。至三年，狄往访之玄石家，借问玄石。家人惊怪，玄石死来，今见三载，服满以（已）除脱讫，于今始觅。狄具言曰：「本共君饮酒之时，计应始醒，但往发□破棺，看之，的不死尔！」家人即如狄语，开□看之，玄石面上白汗流出，开眼而卧，遂起而言曰：「你等是甚人，向我前头？饮酒醉卧，今始得醒。」□上人看来，得醉气，犹三日不醒，是人见者，皆云异哉。  

昔有吴王孙权时，有李纯者，襄阳纪南人也。有一犬字乌龙，纯甚怜爱，行坐之处，每将随。后纯妇家饮酒醉，乃在路前野田草中倒卧，其时襄阳太守刘遐出猎，见此地中草木至深，不知李纯在草醉卧，遂遣人放火烧之。然纯犬见火来逼，与口曳纯牵脱，不能得胜。遂于卧处直北相去六十余步，有一水涧，其犬乃入水中，腕（宛）转欲湿其体，来向纯卧处四边草上，周遍卧处合（令）草湿。火至湿草边，遂即灭矣，纯得免难，犬燃死。太守及乡人等与造棺木坟墓，高千余尺，以礼葬之。今纪南有义犬冢，即此是也。闻之者皆云：异哉，狗犬犹能报主之恩，何况人乎。  

昔有李信者，陈留信义人也。为人慈孝，善事父母。年三十八，夜中梦见伺命鬼来取，将信向阎罗王前过，即判付司依法处分。信即经王诉云：「信与老母偏苦，小失父荫，今既命尽，岂敢有违。但信母年老孤独，信今来后，更无人看待，伏愿大王慈恩，乞命于后。」问信母年命，合得几许？鬼使曰：「检信母籍年寿命，合得九十，更余二十七年未尽。」王曰：「少在二十七年，亦矜放之。」鬼使更奏曰：「如信之徒，天下何限，今若放之，恐获例者众。」王闻此语，还判从死。鬼众嗔信越诉，遂截头手，抛着镬中煮之。于时大王使人唤来，却欲放信还家，侍养老母。鬼使曰：「你头手已入镬中煮损，无由可得。且借你别头手，着过王了，却来至此，与你好头手将归，慎勿私去。今缘事逼，且与你胡头，王且放归家侍养老母。」信闻放归，心生欢喜，便即来还，忘却放鬼使边取好头手。然梦觉，其头手并是胡人，信即烦恼，语其妻曰：「卿识我语声否？」妻曰：「语声一众，有何异也？」信曰：「我昨夜梦见异事，卿若晓起时，将被覆我头面。若欲送食至床前，闭门而去，自取食之。」其妻即依夫语，捉被覆之而去。乃送食来，语其夫曰：「有何异事？」忽即发被看之，乃有一胡人床上而卧。其妇惊惧，走告姑曰：「阿家儿昨夜有何变怪，今有一婆罗门胡，在新妇床上而卧。」姑闻此语，即将棒杖乱打信头面，不听分疏。邻里闻声者走来，问其事由。信方始得说委曲。始知是儿，遂抱悲哭。汉帝闻之，怪而问曰：「自古至今，未闻此事。虽则假托胡头，孝道之至，通于神明。」即拜信为孝义大夫。神梦之威，乃至如此，异哉。  

昔王子珍者，太原人也。父母怜爱，叹曰：「我儿一生未得好学，遂〔遣〕向定州博士边孝先生下入学，先生是陈留信义人也。其先生广涉稽古，问对无穷，自孔子殁后，唯有边先生一人，领徒三千，莫如归伏，天下之人，无有胜者，是以四海之内，皆就边先生学问。子珍行至定州境内三十里，在路侧槐树下止息。有一鬼变作生人，复如此树下止息。子珍信为生人，不知是鬼。珍〔因而问〕曰：「君从何处来？」鬼复问珍曰：「年少从何处来？」珍答曰：「父母以珍学问浅薄，故遣我向定州边先生处入学，更无余事。」鬼复问珍曰：「年少姓何字谁？」珍曰：「姓王字子珍。太原人也。」鬼曰：「我是勃海人也。姓李名玄，父母早亡，兄弟义居。兄以我未学，遣我往于边先生处入学。于今已后，共卿同学。」珍见其年长，遂起拜玄共为兄弟。同行至定州主人家，饮酒契为朋友，生死贵贱，誓不可相违，李玄在学三年中，才艺过于边先生。先生问李玄：「非是圣人乎？何故神明甚异于众。先自多能，今者不如李生也。更有何术，愿尔一法（说）。」李玄于是再拜边先生曰：「弟子宿会有缘，得先生教授，不知何意如此。」边先生即用玄为助教授，教授诸徒，皆威玄。感得学内并皆无有非法。如有非法者，即当决罪。仍于私房，教子珍解义，如不得，即决罪。珍事玄喻如师父，更不自专。珍〔之〕学问，因此得成。后有太子舍人王仲祥，太原人也。先与子珍微亲，遂来过学。一夜同宿，乃觉李玄是鬼。明日路上，共珍执手取别，遂语珍曰：「我与弟亲故，今见异事，不可不道。弟今朋友，不得好人。」珍曰：「李玄今日若论学问，即是儒士君子。至容貌，世间希有，更嫌何事，云不得好人。」〔祥曰〕：「我之所论，非言〔人事容貌，弟是生人，李玄是鬼〕，生死有别，焉为朋友。弟若不信，今夜取新草一束。铺之而卧，弟与别头而卧。早起看之，弟卧处草实，鬼卧处草虚。」然后检草铺之，明日起看，果如仲祥之言，子珍始知是鬼。方便语玄曰：「外有风言，云兄是鬼，未审实否？」玄曰：「我是鬼也，昨〔夜〕王仲祥来，觉我是鬼，故语弟知，何人知我变化。但阎罗王见我年少，用我为省事。王以我学问不广，故遣我就边先生处学问，若三年即达，即与我太山主簿，如其不达，退入平人。蒙边先生教诲。不经周年，学问得达。以任太山主簿，已经二年。直为弟未还家，情恩眷恋，为此未去。弟今知我是鬼，私情畏惧，我亦不共弟同游，我宜还矣。我前者患背痛之时，直为言弟父之人，道我阿党，不与判断。王不问委曲，直决痛杖一百，是以背痛也。王更近来亲自直问判事。弟父今见身，实欲断入死簿。弟须急去家，父若犹生气，直将酒脯于交道祭我，三唤我名，即来救之，必得活矣。若气已绝，无可救济，知复奈何！知复奈何！弟今学问，应得成也。但好努力立身慎行，我能与弟延年益寿，谘请上帝，与弟太原郡太守，光州刺史。」子珍遂与分别。去至家内，见父犹有气存，即将清酒鹿脯，往至交道祭之。三唤其名，应时而至，乘白马朱衣笼冠，前后骑从无数，非常赫奕。别有青衣〔童子〕二人，〔前头〕引道，与珍相见，还〔如〕同学之时。即问珍父患状如何？珍答曰：「父今失音不语，少有生气见存，愿兄救命。」即语珍曰：「〔弟且合眼，将弟见父。」珍即合眼，须臾之间，玄将珍至阎罗王府门前，并向北。玄复语珍曰〕：「向者欲将弟见父，父在狱中禁身，形容憔悴，不可看之，弟无劳见之。今有一人着白葱，徒跣，戴紫锦帽子，手把文书一卷，是言弟父之人，即将后衙，向我前来。今与弟取弓箭在此专待专待，遥见来时，便射杀之，父患差矣。如不杀之，父入死簿，终不得活。」言未绝之间，其人即来。玄即指示子珍，「此人是也，宜好射之。我须向衙头判事去，不得在此久住，他人怪我。」〔玄〕上衙去后，所言之人直来接近珍边过，〔珍〕便即挽弓而射之。乃看着左眼，失落文书，掩眼走出。珍即检取文书读看，文书两纸，并是父名。玄语珍曰：「〔罗王闻生人之（臭），弟须早去，不得久住在此。怨家之人射着何处？」珍答曰：「射着左眼。」玄曰：「乃不见着要处，眼差还来相害。弟父今且得片时将息，弟到家访觅怨家杀却，然得免其难。」珍〔曰〕：实不知〔怨家〕何人是也。」〔玄〕又语珍曰：「但与弟旧怨者杀之。」当时烦恼与别，更审借问怨家姓名，弟但到家思维。珍即至家，与旧怨者亦无。唯失白公鸡，不鸣已经七日，不知何处在，东西求觅，乃在笼中见之，瞎左眼而卧。珍曰：「我怨家者，即此是也。所射左眼，着白葱者，是鸡身，徒跣者，鸡足也。着紫锦帽子者，头上冠也，此是我怨家。」遂杀作羹，与父食之，因此病差也。子珍为太原郡太守。汉景帝时，拜子珍光州刺史，寿命得一百三十八年而终矣。天下得鬼力，无过王子珍。故语曰：白公鸡，不合畜，畜即害家长；白狗不得养，养即妨主人，此之为（谓）也。〔事出幽名录〕。  

昔有田昆仑者，其家甚贫，未娶妻室。当家地内，有一水池，极深清妙。至禾熟之时，昆仑向田行，乃见有三个美女洗浴。其昆仑欲就看之，遥见去百步，即变为三个白鹤，两个飞向池边树头而坐。一个在池洗垢中间。遂入谷□（茇）底，匍匐而前往来看之。其美女者乃是天女，其两个大者抱得天衣乘空而去。小女遂于池内不敢出池，其天女遂吐实情，向昆仑道：「天女当共三个姊妹，出来暂于池中游虚，被池主见之，两个阿姊当时收得天衣而去，小女一身邂逅中间，天衣乃被池主收将，不得露形出池，幸愿池主宽恩，还其天衣，用盖形体出池，共池主为夫妻。」昆仑进退思量，若与此天衣，恐即飞去，昆仑报天女曰：「娘子若索天衣者，终不可得矣。若非吾脱衫，与且盖形，得不？」其天女初时不肯出池，口称至暗而去。其女延引，索天衣不得，形势不似，始语昆仑，亦听君脱衫，将来盖我着出池，共君为夫妻。其昆仑心中喜悦，急卷天衣，即深藏之。遂脱衫与天女。被之出池。语昆仑曰：「君畏去时，你急捉我，着还我天衣，共君相随。」昆仑生死不肯与天女，即共天女相将归家见母。母实喜欢，即造设席，聚诸情亲眷属之言日呼新妇。虽则是天女，在于世情，色欲交合，一种同居。日往月来，遂产一子，形容端正，名曰田章。其昆仑点着西行，一去不还。其天女曰：夫之去后，养子三岁，遂启阿婆曰：「新妇身是天女，当来之时，身缘幼小，阿耶与女造天衣，乘空而来。今见天衣，不知大小，暂借看之，死将甘美。」其昆仑当行去之日，殷勤属告母言：「此是天女之衣，为深举（□），勿令新妇见之，必是乘空而去，不可更见。」其母告昆仑曰：「天衣向何处藏之，时得安稳？」昆仑共母作计，其房自外，更无牢处，惟只阿娘床脚下作孔，盛着中央，恒在头上卧之，岂更取得。遂藏□讫，昆仑遂即西行。去后天女忆念天衣，肝肠寸断，胡至意日无欢喜，语阿婆曰：「暂借天衣着看。」频被新妇咬齿，不违其意，即遣新妇且出门外小时，安庠入来。新妇应声即出。其阿婆乃于床脚下取天衣，遂乃视之。其新妇见此天衣，心怀怆切，泪落如雨，拂模形容，即欲乘空而去。为未得方便，却还分付与阿婆藏着。于后不经旬日，复语阿婆曰：「更借天衣暂看。」阿婆语新妇曰：「你若着天衣弃我飞去。」新妇曰：「先是天女，今与阿婆儿为夫妻，又产一子，岂容离背而去，必无此事。」阿婆恐畏新妇飞去，但令牢守堂门。其天女着衣讫，即腾空从屋窗而出。其老母搥胸懊恼，急走出门看之，乃见腾空而去。姑忆念新妇，声彻黄天，泪下如雨，不自舍死，痛切心肠，终朝不食。其天女在阎浮提经五年已上，天上始经两日。其天女得脱到家，被两个阿姊皆骂老□，你共他阎浮众生为夫妻，乃此悲啼泣泪其公母，乃两个阿姊语小女曰：「你不须干啼湿哭，我明日共姊妹三人，更去游戏，定见你儿。」其田章年始五岁，乃于家啼哭，唤歌歌娘娘，乃于野田悲哭不休。其时乃有董仲先生来贤（闲）行。知是天女之男，又知天女欲来下界。即语小儿曰：「恰日中时，你即向池边看，有妇人着白练裙，三个来，两个举头看你，一个低头佯不看你者，即是〔你〕母也。」田章即用董仲之言，恰日中时，遂见池内相有三个天女，并白练裙衫，于池边割菜。田章向前看之。其天女等遥见，知是儿来，两个阿姊语小妹曰：「你儿来也。」即啼哭唤言阿娘，其妹虽然惭耻不看，不那肠中而出，遂即悲啼泣泪。三个姊妹遂将天衣，共乘此小儿上天而去。天公见来，知是□甥，遂即心肠怜愍，乃教习学方术伎艺能。至四五日间，小儿到天上，状如下界人间，经十五年已上学问。公语小儿曰：「汝将我文书八卷去，汝得一世荣华富贵。傥若入朝，惟须慎语。」小儿选（旋）即下来，天下所有问者，皆得知之，三才俱晓。天子知闻，即召为宰相。于后殿内犯事，遂以配流西荒之地。于后，官众游猎，在野田之中，射得一鹤，分付厨家烹之。厨家破割其鹤嗉中，乃得一小儿，身长三寸二分，带甲头牟，骂辱不休。厨家以事奏上官家，当时即召集诸群臣百寮，及左右问之，并言不识。王又游猎野田之中，复得一板齿，长三寸二分，□（赍）将归回，捣之不碎。又问诸群臣百官，皆言不识。遂即官家出敕，颁宣天下，谁能识此二事，赐金千斤，封邑万户，官职任选。尽无能识者。时诸群臣百官，遂共商议，惟有田章一人识之，余者并皆不辩。官家遂发驿马走使，急追田章到来。问曰：「比来闻君聪明广识，其（甚）事皆知。今问卿天下有大人不？」田章答曰：「有。」「有者谁也？」昔有秦胡亥是皇帝之子，当为昔鲁家斗战，被损落一板齿，不知所在。有人得者，验之官家，自知身得。」更款问曰：「天下有小人不？」田章答曰：「有」。「有者是谁也？」「昔有李子敖身长三寸二分。带甲头牟，在于野田之中，被鸣鹤吞之，犹在鹤嗉中游戏，非有一人猎得者，验之即知。」官家道好。又问：「天下之中有大声不？」章答曰：「有。」「有者何也？」「雷震七百里，霹雳一百七十里，皆是大声。」「天下有小声不？」章答曰：「有。」「有者何也？」「三人并行，一人耳声鸣，二人不闻，此是小声。」又问：「天下之中，有大鸟不？」田章答曰：「有。」「有者何也？」「大鹏一翼起西王母，举翅一万九千里，然始食，此是也。」又问：「天下有小鸟不？」曰：「有。」「有有（者）何是也？」「小鸟者无过鹪鹩之鸟，其鸟常在蚊子角上养七子，犹嫌土广人稀。其蚊子亦不知头上有鸟，此是小鸟也。」帝王遂拜田章为仆射。因此以来，帝王及天下人民，始知田章是天女之子也。  

史记曰：孙元觉者，陈留人也。年始十五，心爱孝顺。其父不孝，元觉祖父年老，病瘦渐弱，其父憎嫌，遂缚筐轝舁弃深山。元觉悲泣谏父。父曰：「阿翁年老，虽有人状，惛耄如此，老而不死，化成狐魅。」遂即舁父弃之深山。元觉悲啼大哭，随祖父俱去于深山，苦谏其父，父不从。元觉于是仰天大哭，又将舆归来。父谓觉曰：「此凶物，更将何用？」觉曰：「此是成熟之物，后若送父，更不别造。」父得此语，甚大惊愕：「汝是吾子，何得弃我。」元觉曰：「父之化子，如水之下流，既承父训，岂敢违之。」父便得感悟，遂即却将祖父归来，精勤孝养，倍于常日。孔子叹曰：「孝子不违其亲，此之为也。」英才论云：「郑弘仁义，与车马衣物让弟，不自着衣，名流天下，举为郡〔孝〕，位至司徒也。」  

昔有郭巨者，字文气，河内人也。家贫，养母至孝。巨有一子，年始两岁，巨语妻曰：「今饥贫如此，老母年高，供懃孝养，恐不安存。所有美味，每减与子，令母饥羸，乃由此小儿。儿可再有，母难重见。今共卿杀子，而存母命。」妻从夫言，不敢有违。其妻抱子往向后园树下，欲致子命。巨身掘地，欲拟埋之，语其妻曰：「子命尽未？」妻不忍即害，必称已死。巨掘地得一尺，乃得黄金一釜，釜上有铭曰：「天赐孝子之金，郭巨杀子存母命，遂赐黄金一釜。官不得夺，私不得取。」见金惊怪，以呼其妻，妻乃抱子往看。子得平存未死，妻乃喜悦。遂即将送县，县牒上州，州送上台省，天子下制，金还郭巨，供养其母，标其门闾，以立孝行，流传万代。后汉人也。  

昔有丁兰者，何内人也。早失二亲，遂乃刻木为母，供养过于所生之母。其妻曰：「木母有何所知之，令我辛勤，日夜侍奉。」见夫不在，以火烧之。兰即夜中梦见亡母语兰曰：「新妇烧我面痛。」寝寐心惶，往走来归家，至木母前，〔乃见木母〕倒卧在地，面被火烧之处。兰即泣泪悲啼，究问不知事由。妻当巨讳，抵死不招。其时妻面上疮出，状如火烧，疼痛非常，后乃求哀伏首，始得差也。  

昔刘向孝子图曰：有董永者，千乘人也。小失其母，独养老父，家贫困苦，至于农月，与辘车推父于田头树荫下，与人客作，供养不阙。其父亡殁，无物葬送，遂从主人家典田，贷钱十万文。语主人曰：「后无钱还主人时，求与殁身主人为奴一世常（偿）力。」葬父已了，欲向主人家去。在路逢一女〔子〕，愿与永为妻。永曰：「〔我〕孤穷如此，身复与他人为奴，恐屈娘子。」女曰：「不嫌君贫，心相愿矣，不为耻也。」永遂共到主人家。主人曰：「本期一人，今二人来何也？」主人问曰：「女有何伎能？」女曰：「我解织。」主人曰：「与我织绢三百疋，放汝夫妻归家。」女织经一旬，得绢三百疋。主人惊怪，遂放夫妻归还。行至本相见之处，女辞永曰：「我是天女，见君行孝，天遣我借君偿债，今既偿了，不得久住。」语讫，遂飞上天。前汉人也。  

昔有楚王夫人郑袖，年老不共同床席，王遂遣之。有一美妾，怜爱非常，袖心恨怨，不出其口。遂于私处语妾曰：「王看你大好，惟憎你鼻大。」其妾因此已后，见王掩鼻。楚王私处问袖曰：「妾近来见我，掩其鼻，何也？」袖对曰：「〔此妾云〕王身体腥臭，是以掩鼻。」〔其王〕更不思虑，遂遣人入割却其鼻，由不虑也。  

史记曰：孔嵩者，山阳人也。共乡人范巨卿为友。二人同行，于路见金一段，各自相让，不取遂去。前行百步，逢〔一〕锄人语〔之〕曰：我等二人见金一段，相让不取，今与君。」其人往看，唯见一死蛇在地，遂即与锄琢之两段。却语嵩曰：「此是蛇也，何言金乎？」二人往看，变为两段之金。遂相语曰：「天之与我此金也。」二人各取一段，遂结段金之交也。  

史记曰：楚庄王夜梦共后宫美女，并诸群臣饮酒，烛灭未至之间，有一臣来逼于女。女即告王，有一臣无礼逼妾，妾则挽其冠缨而断。王遂遣左右，且止其烛，莫交而入。遂令诸臣悉挽〔冠〕缨而断，始听烛入，莫知谁过也。王曰：「饮人枉（狂）药，何得责人具礼。」其后数年，晋国兵马数百万众来攻楚。楚人疋马单枪，不惜身命。直来左右冲突，晋军兵马百万余众，并皆退走无路。遂令晋军大败，收军而还。楚王曰：「在阵没身救朕者，谁也？」唤来。帝问曰：「君是何人，能济寡人之难。」仕曰：「臣是昔有（者）断缨之人也。当见王赦罪，每思报君恩也。」王曰：「善哉善哉，不可偿也。」  

昔孔子游行，见一老人在路，吟歌而行，孔子问曰：「验（脸）有饥色，有何乐哉？」老人答曰：「吾众事已毕，何不乐乎？」孔子曰：「何名众事毕也？」老人报曰：「黄金已藏，五马与绊，滞货已尽，是以毕也。」孔子曰：「请解其语。」老人报曰：「父母生时得供养，死得葬埋，此名黄金已藏。男已娶妇，此名五马与绊。女并嫁尽，此名滞货已尽。」孔子叹曰：「善哉善哉，此皆是也。」  

昔周国有一人空车向鲁国，鲁国有一人负父逐粮，疲困不得前进。齐人遂与鲁人载父，行六十里，始分别路而去。后齐人遭事禁身狱中。妇来送食，语其夫曰：「君从小已来，岂可无施恩之处？不见有一人来救君之难。」其夫语妻曰：「卿向鲁市上唱声大唤言曰：齐人空车，鲁人负父。齐今遭难，鲁在何处？如此必应有人救我命也。」其妇遂用夫言，往至鲁市中唤曰：「齐人空车，鲁人负父，齐今遭难，鲁在何处？」唱声未了，即有一人不识姓名，来唾妇耳中，更无言语，遂还去也。妻至暮间，更送食来。其夫问妻曰：「卿鲁市上得何消息？」妻对夫曰：「唯有一人密来唾新妇耳中，即去也，更无余语，不得姓名。」其夫曰：「出口入耳，必是好事，应有一人救矣。」即至其夜，乃来穿地作孔，直向牢里取得齐子，遂免死也。时人云：齐人空车，鲁人负父，此之为（谓）也。  

昔有楚王共群臣坐食，葅中有水蛭。惠王欲击出，恐法厨官，遂即裹而食之。惠王先患冷病，因食蛭，病遂吐〔蛭，又腹内冷病，吐出三升，因即宿病永差。王左右及群官等见之，欲追尉官及膳夫等推问罪之。元王曰：「不可为食而罪人。」又欲追宰夫，欲杀罪者，取蛭而吞之。王曰：「天感其意，因此冷病得除。何要令食此蛭。」便舍膳夫之罪。因此已后，国内再兴，风调雨顺，五谷丰登。万人安乐，恩沾草木，此之为也！〕  

昔有随侯国使，路由汉水边转头□□出。随侯怜愍下马，水中而去，达到齐国。经余一，见一小儿，形容端正，手□（抱）之而问曰：「卿今是何处？」小□（儿）□答曰（我是汉水神龙，蹔出□□破。当尔之时，性命转然。蒙君□□，将此珠以报大恩。」侯曰：我本□头上血流，我心怜愍，以杖拨□□□□身，何敢取君珠也。小（下缺）  

羊角哀得左伯桃神梦曰：「昔日恩义甚大，生死救之。」遂即将兵于墓大战，以□（击）鼓动剑，大叫挥之，以助伯桃之战。角哀情不能自胜。遂拔剑自刎而死。愿于黄泉相助，以报并粮之恩。楚王曰：「朋有（友）之重，自刎其身，其（奇）哉，奇哉也。」（原文至此已完）  

### 二、孝子传  

孝友舜子姓姚，字仲（重）华，父名瞽叟，更取后妻，生一子，名蒙（象）。舜有孝行，后母嫉之，语瞽叟曰：「为我煞舜。」叟用妻言，遗舜□（泥）知母意，手持双笠上舍。叟从后放火烧之，舜乃与雨（以两）腋挟笠投身飞下，不损毫毛。后右（又）使舜涛（淘）井。舜既父与灌（罐）承（承）泥，又感天降银钱致于井中。舜见银钱，上语父曰：「泥中有银钱，可以收取。」父母见银钱，净（争）头竞觅，如此往返，银钱已尽。舜见井中傍有一龛，可以容身。上告父曰：「井泥已尽，可以索出我。」父母遂生恶心，与大石镇之，将土填塞，驱牛而践。夫妻相谓曰：「舜之（子）已亡。」于是舜傍搯一穴，内得以东家井连，从井中出，便投历山，躬耕力作。时饥歉，舜独丰熟。父坐填井，两目失明，母亦顽禺（愚），弟复史（失）音，如此辛苦，经十年不自存立。后母负薪向市易米，值舜□（□）米，于是舜见识之，遂便与〔米〕，佯不取钱，如是非一。叟怪之，语妻曰：「氏（是）我重华也。」妻曰：「百尺井底，大石镇之，岂有治（活）理。」叟曰：「卿但牵我至市，观是何人。」其妻于是将叟至，叟曰：「据子语音，正似我儿重华。」舜曰：「是也。」于是前抱父大哭，哀动天地。以手拭其父泪。两目重开，母亦听（聪）惠，弟复能言。市人见者，无不悲叹称舜至孝。尧帝闻知，娉与二女，大者俄（娥）皇，小者女英，尧王于是禅位与舜子。女英生子，号曰商均，成人不肖，不肖似像也，不堪嗣位。舜仍禅帝位而归于禹。出太史公本记。  

舜子者，冀邑人也。早丧慈母，独养老父瞽叟。父取后妻，妻谮其夫，频欲杀舜。令舜涛井，与石压之，孝感于天，澈东家井出。舜奔耕历山。后闻米贵，将来冀都而粜。及见后母，就舜买米。舜识是母，密与其钱及米置囊中，如此数度，〔后母〕到家，具说上事。〔瞽〕腴〔叟〕拟是舜，令妻引手，遂往市都。高声唤云：「子之语声，以（似）吾舜子。」舜知是父，遂拨人向父亲抱头而哭，与（以）舌舔其父眼，其眼得再明。市人见之，□不惊怪。诗曰：  

瞽叟填井自目盲，舜子从来历山耕，  

将来冀都逢父母，以舌舔眼再还明。  

又诗曰：  

孝顺父母感于天，舜子涛井得银钱，  

父母抛石压舜子，感得穿井东家连。  

姜诗字士游，广汉人也。母好食江水，其妻取水不及时还。诗怒遂（逐）其妻。亦孝妇，□犹寄邻家，不归父母之弟（第）。诗母好食生鱼，□□□□还家，于是舍傍忽生涌泉，味如江水，水中并□□□□鱼，母得食之。此盖孝子至诚，天所酬也。出列女□（传）。  

蔡顺字君长，汝南平□人也。少失其父，独养老母，王奔（莽）末，天下饥荒。缘桑擿揕（椹），赤黑易器盛之。赤眉贼见，向前问之。答曰：黑者奉老母，赤者自供。贼等见，知是孝子，遂不煞顺。给米三升，牛蹄一双，将奉贤母。顺母曾至婚家，饮酒过度，呕吐颠到（倒），顺恐母中青（毒），自尝其口吐。母后命终，停丧堂上，东家火起，与顺屋相连，独身不能移动。乃伏棺号泣，火遂飞过，越烧西家，一时荡尽。顺母生时怕雷，每至大震雷电，顺便走绕坟大哭曰：「顺在此，愿娘莫惊。」太守闻之，若遇天雷，给顺车马，令往墓所。太守韩置用顺为南阁祭酒。出后汉书。  

老莱子，楚人也，至孝。年七十，不言称老，恐伤其母。衣五彩之服，示为童子，以悦母请（情）。至于母前为儿童之戏。或眠伏，或眠与母益养脚，跌化（仆）地作婴儿之啼。楚王闻名，与金帛征之，用为令尹，辞而不就。六国时人。出孝子传。  

王循，字叔治，北海〔营陵〕人也。年七岁，至孝。母以社日亡，白秋邻里会，循忆念其母，哀墓（慕）号绝，邻里为之罢社。仕至青州别驾，汉末魏初人。出孝子传。  

吴猛字世云，豫章人也。年七岁，有孝行。每至夏日，则伏于父母床下。〔二〕亲问其故。答曰：「儿恐蚊虻来集父母，儿愿代之。」晋时人，官至卿相。出孝子传。又云：猛扇枕令冷，以进父母，冬则温席，以奉二亲。街得果者，实中不自食，抱持皈家，以献老亲。及长大甚有才俊也。  

孟宗甚有至孝之心，母殁，冬节时至，笋上未生。宗入林，欲笋为之树列惊风，怨结吾丘之气。  

丘吴子大哭于道，为母孝，孔子来询之也。  

相投□（抒）以伤怀。曾参为人孝，有人以（与）曾参同名。忽有人告云：「曾参煞人。」其母自知子孝，必无此事。三度来告，母始投杼踰猛（墙）而走观之。出史记。  

思负□（米）而流涕。子路常孝，为亲百里外负米。后于父母前，乞游行楚国尊官，愿欲负米为亲，不可得也。  

闵子骞，名捐（损），鲁人也。父取后妻，生二子，骞供养父母，孝敬无怠。后母嫉之，所生亲子，衣加绵絮，子骞与芦花絮衣。其父不知，冬月，遣子御车，骞不堪甚，骞手冻，数失缰靷，父乃责之，骞终不自理。父密察之。知骞有寒色，父以手抚之，见衣甚薄，毁而观之，始知非絮。后妻二子，纯衣以绵。父乃悲叹，遂遣其妻。子骞两泪前白父曰：「母在〔一〕子寒，母去三子单，愿大人思之。」父惭而止。后母悔过，遂以三子均平，衣食如一，得成慈母。孝子闻于天下。鲁哀公召骞为费邑宰，名列孔子之从，周敬王时，出春秋也。  

董永，千乘人也。少失其母，独养于父，家贫佣力，笃于孝养。至于农月，永以鹿车推父至于畔上，供养如故。后数载，父□，葬送不办。遂〔与〕圣人〔贷〕钱一万，即千贯也，将殡其父。葬殡已毕，遂来偿儥（债）。道逢一女，愿欲与永为妻。永曰：「仆贫寒如是，父终无已殡送，取主人钱一万，今充身偿债为奴，乌敦（敢）屈娘子。」妇人曰：「心所相乐，诚不耻也。」永〔不〕得已，遂与妇人同诣主人。主人曰：「汝本言一身，今二人同至，何也？」永曰：「买一得二，何怪也。」「有何所解也？」答曰：「会织绢。」主人〔云〕：「但与〔织〕绢三百疋，放汝夫妻皈还。」涓（织）经一旬，得涓（绢）三百疋。主人惊怪，遂放二人归回。行至本期之处，妻辞曰：「我是天之织女，见君至孝，天帝故遣我助君偿债。今既免子之难，不合久在人间。」言讫，升天。永掩泪不已。天子征永，拜为御史大夫，出孝子传。  

董□，字孝理，会越州勾章人也。少失其父，独养老母恭甚敬，每得甘果美味，驰走献母，每（母）常肥悦。此（比）邻有王寄者，其家剧富。寄为人不孝，每于外行恶，母常忧怀，形容羸瘦。寄母谓□母曰：「夫人家贫年高，有何供养，恒常肥悦如是？」母曰：「我子孝顺，是故□（尔）也。」□母后语寄母曰：「夫人家富，美膳丰饶，何以羸瘦？」寄母答曰：「故瘦□。」寄后闻之，乃煞三牲，致于母前，拔刀胁□（抑）令吃之。□伺（专伺）候董□出外，直入□家，〔令〕他母下母床，苦辱而去。□寻知之，即欲报怨，恐母忧愁，嘿然含爱。及母寿终，葬送已讫，乃斩其头□（持）祭于母。日（自）缚诣官，会赦得免。后汉人，出会稽录。  

□（薛）苞，不得字孟常，汝南人也。后母增（憎）之，今（令）苞在外。至于夏日，踰垣□（窃）入门内，洒扫而去。父母怒，复更趁之。苞不得已，结草奄（庵）于里巷之首，经营美味，辄请人送上父母。父母悔过，呼苞还家。汉时书也。  

郭巨字文举，河内人也。家〔贫〕，养〔母〕至孝，妻生一子，年三岁。巨谓妻曰：「家贫如此，时岁饥虚布德老饮食，供养孝母，犹不充饱，更被婴□（孩）分母饮食。子可再有，母不可得。共卿埋子以全母命不？」妻不敢违，从夫之意。巨自执□，妻乃抱儿来入后园。后令妻杀子，巨即掘地，纔深一丈尺，掘着一铁器，巨低腰顾视，乃见一釜，釜中满盈黄金。巨连（速）招妻。妻曰：「抱儿则至。」儿且犹活，妻不忍下手。夫谓妻曰：「卿见此釜之金，其上有一铁券云：『天帝赐孝子黄金，官不得夺，移（私）不许侵』。」巨既得〔金〕，惊怪不以（已），乃陈于悬（县），悬（县）已（以）申州，州与表奏天子。天子不（下）诏曰：「金还郭巨供养其母。」乃表门以彰孝德。〔孝〕子传。  

郭巨者，河内人也，养母至孝。时遇饥荒，夫人与人佣作，每至吃食，盛饮将归，留餧老母。巨有一儿，常夺阿婆饭食，遂不得饱。巨告妻曰：「儿死再有，母重难得，你可煞儿存母。若不如是，母饿死。」遂令妻抱儿，巨自将锹穿地三尺，拟欲埋之。天愍其孝，乃赐黄金一釜，并有一文，词曰：「金赐孝子，官不得侵，私不许取。」诗曰：  

郭巨专行孝养心，时年饥俭苦来侵，  

每被孩儿夺母食，生埋天感似（赐）黄金。  

江革字次翁，齐国临淄人也。老母年迈，次载母不使牛马，乃自居辕中，挽车令不动摇，恐母不安。后汉人也。出汉书。  

鲍出字交才，京兆人也，家贫时乱，出于田拊得蓬子数升，令弟走送皈家以（与）母食。母在家中，被严贼数十人，以绳贯母掌，驱劫而去。弟见惶惧，走来报兄，具陈上事。出闻已大怒，便持刀逐贼，奔三五里趁跌狂贼。于是数级贼相谓曰：「推母还他。」出既得母，欲却回。北邻有一妇人亦落贼中，妇人遥□（叫）□（头）向，出知其意，回更斩贼。贼曰：「子何无智，还母已了，而更煞人。」出指邻妇，此是我□，贼复推与。出既免母死难，将母避乱，欲往南阳。每历山险，出次母，母年老不使摇动，乃与笼盛母，背负如（而）行，〔避于险难〕。出有力，不畏险阻，路人见者，无不称叹。前汉灵末。魏文帝初时人也，出汉书。  

鲍永字君长，上党人也。永为人至孝。妻以母前叱孔狗，永责非礼，便即遣之。汉光武时，官至可□（司隶）校尉，今之御史是也。鲁郡太守。出后汉书。  

王祥字休征，琅玡〔临沂〕人也。事后母〔孝〕。夜中伺祥卧，后母持刀欲往害祥，值祥少出，内逼少出是也。误斫其被。祥心知之，口终不言，色养无殆。家庭有果树一林，其子繁多，恐虫鼠及他人所食，令祥守人。时风雨大至，祥抱树经宿彻旦，雪湿寒冻，母见恻然。祥以孝著称奇，〔官〕至太傅。魏时人。出魏书。  

〔王褒〕字符伟，王修之孙也。晋高贵公司马文王为大将军秉政，褒父母渧泪所沾着之树，树色惨以（与）语（余）树不同。  

王褒，字符纬，修之孙之。魏高贵卿（乡）公时，司马文王为将军，改褒父仪为大将军司口，为文王所害。褒葬□（其）父庐前有柏树，褒涕泣，所著之树，树色惨悴，与余树不同。及晋室践祚，褒痛不已。命终，未常西向坐，视不臣于晋。晋初人，出□阳春秋记。  

王褒者，魏郡人也。养〔母〕至孝，母后命终，日〔夜〕培坟。坟侧有松柏树，褒若向坟啼哭，〔其树〕为之变色，枯□（悴）不同常日。母生在之日，常怕雷声。王褒每闻雷惊，即便奔赴墓所告曰：「褒今在此，愿娘勿惊。」诗曰：  

王褒慈母怕雷声，每至春间不得宁，  

及至百年亡没后，语坟犹怕阿娘惊。  

（首缺）义将军，司马赵孝，字长平，沛国人也。宋死贞洁去首（守）。扶风马融之女，字珠也。其为妻，一名颜也。□其夫已，守志不嫁。时有董贞秉国政，将璧两双，杂彩千疋，奴婢百人，求欲娶之。父母见利欲许。珠俄叹曰：「六安夫存立以五德，贞兰执志，何忘乌（夫）家。」闻妇人之不更，与王平原对战，当为君三舍。三舍者，两军对战，与三度回避，不放战也。及至重耳归晋，立为文公。楚将子王（玉）与（兴）师伐宋。王生（告）急于晋。文公兴兵救宋，以（与）楚军对战，文公为三舍退以报，往（楚）军遂（逐）之三舍。文公纵兵大哭战楚，王平、子玉被煞。  

楚成王季扎（札）吴之公子说也。使于邻国，北过除（徐）君。除（徐）君见扎宝剑，不言欲之。扎之（知）其意，口不言许之。以往使未士□（达），不受剑于徐君之墓去。书日（曰）：延陵之信也。出说梦。  

孟子名轲，齐人也。孟子婴孩之时，闻东家杀猪声，闻其颜舜。（原文至此缺）  

戊子年四月十日学郎员义写书故记。写书不饮酒，恒日笔头干，且作随疑过，即与后人看。  

伯夷叔齐者，亲兄弟。是辽东孤竹君之子。其父薨，伯夷当立为君，乃让位与弟叔齐。叔齐不受，复让与异女兄伯（僚）。僚立为□（君），夷齐二人俱归。□□阻武王伐纣，夷齐叩马而谏曰：「父死不葬，而兴兵众，岂……谏曰：「此人俱未通……不忠于汤……（原文至此缺）  

（首缺）由不足，更被孩儿减夺，老母眼见消瘦。遂于将儿半路卖与王将军。其〔妻〕见儿被他〔卖〕去，随后连声唤住，肝肠寸断，割妳身亡。诗曰：  

明达载母遂（逐）农粮，每被孩儿夺剥将，  

阿□（耶）卖却孩儿去，贤妻割妳遂身亡。  

文让者，河三人也。至行孝道，今古闻，供承老母，未常离侧，母终之后，让乃誓身不仕，毁形坯坟。坟土未成。日夜不止，哀泣坟侧。恸〔动〕□（穹）苍，遂感飞鸟走兽，衔土捧块，助让培坟。踰数朝，其坟乃成。天子闻之，遂与金帛，礼躬为相，让终退辞不就。诗曰：  

至哀行孝感天闻，事母惶惶出众群，  

乃至阿娘亡殁后，能令鸟兽助倍坟。  

向生者，河内人也。慈母年老，两目俱盲，时遇贼寇相陵。向生遂被讨征。新妇在家，向生厌贱，好食自餐，粗食将与向母。向母自嗟叹云：「不种善因受艰苦。」新妇大怒，乃取猪粪和食与餐，又更骂辱。天贝（见）不孝，降雷霹雳至死。又书背上曰：「向生妻五逆，天雷霹雳打煞。」阿家再明。诗曰：  

向生养母值艰苑（危），被射（征）边□（疆）未得归，  

新妇家中行不孝，天雷霹雳背上亡。  

王武子者，河阳人也。以开元年中征涉湖州，十年不归。新妇至孝，家贫，日夜织履为活。武母久患劳（痨）瘦，人谓母曰：「若得人肉食之，病得除差。」母答人曰：「何由可得人肉？」新妇闻言，遂自割眼（股）上肉作羹，奉送武母。母得食之，病即立差。河南尹奏封武母为国太夫人，新妇封郢郡夫人，仍编史册。开元廿三年行下。诗曰：  

武子为国远从征，母病餐人肉始轻，  

新妇闻之方割股，阿家吃了得疾平。  

（首缺）丁兰列（刻）木作慈亲，孝养之心感动神，  

图舍忽然偷斩却，血流洒地真如人。  

□（闪）字者，嘉夷国人也，父母年老，并皆□（丧）亡。闪子晨夕侍养无阙，常着鹿皮之衣，与鹿为伴，担瓶取水，在鹿群中，时遇〔国王出城游猎，乃见间下有鹿郡（群）行遂（逐），王张弓射之。悟（误）中闪子，失声号叫云：「一箭煞三人。」王闻之有人叫声，下马而问。闪子答言：「父母年老，又俱丧明，侍养□人，必应饿死，」语了身亡。诗曰：  

闪子行尊孝老亲，不恨君王射此身，  

父母年老失两目，谁之一箭煞三人。  
